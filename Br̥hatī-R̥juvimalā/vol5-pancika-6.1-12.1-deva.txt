<pb n="001"/>
<p>ऋजुविमला-पञ्चिका</p>
<p><q>द्रव्याणाम्</q> । अत्रैवमाक्षिपति-यदि वृत्तेन सह संबन्धोऽस्ति तदाऽसौ
किमिति न कीर्तितः । अथ न तदाऽस्मिन्नेव स्थाने किमित्यधिकारलक्षणस्यारम्भ
इत्यनेनाभिप्रायेणाह---<q>अथ वृत्तेन सह संबन्धकथनं किमित्यत्र तु न
क्रियते</q> । सर्वत्र कृतस्य सम्बन्धकथनस्यात्राकरणे हेतुर्वर्णनीय इत्यर्थः । उत्तरं---
<q>सम्बन्धाभावादिति ब्रूमः</q> । कथं तर्ह्यस्मिन्नेव स्थाने अधिकारलक्षणारम्भः ?
अत आह---<q>पञ्चलक्षणापेक्षो ह्यधिकारः</q> पञ्चानां प्रमाणादीनां लक्षणमपेक्षते
अधिकारःचिन्ताप्रारम्भाय न पुनरवगतय इति । आशयमबुद्ध्वा चोदयति---<q>पञ्चलक्ष-
णापेक्षे ह्यपेक्षा । एवं तर्हि पञ्चापि कीर्तनीयानि</q> । प्रमाणभेदविनियो-
गोपादानक्रमलक्षणं वृत्तं इदानीमधिकारलक्षणं वर्तयिष्यामः इत्येवं पञ्चापि
कीर्तनीयानि । परिहरति---<q>न कीर्तनीयानि</q> । एवं तर्हि यस्मात्तैरपि प्रत्येकं
संबन्धो नोपपद्यते । विनियोगोपादानक्रमास्तावत् अधिकारापेक्षा एव1 । ग्राहक-
<note>1. पेक्षैव - मा.</note>﻿
<pb n="002"/>
पूर्वको विनियोगः परार्थे नेष्यते । तथा साधिकारस्य विधेरुत्पत्तिविनियोग-
प्रयोगाक्षेपः । अधिकाराक्षेपस्तु सिद्धे सति अधिकारलक्षणसंबन्धे भवति इति
वक्ष्यामः । क्रमः पुनः प्रयुक्त्युत्तरकालभावी । अधिकारपूर्वकः शास्‍त्रभेदोऽपि
नाधिकारं प्रति हेतुः । अभिन्नेऽपि शास्त्रार्थे शब्दतोऽधिकारावगतेः । नन्वभिन्नेऽपि
शास्त्रार्थेऽनुष्ठानसामर्थ्याभावादधिकारो नोपपद्यते । सत्यम् । तथाप्यधिकारपूर्वकः
शास्त्रभेदोऽपि लक्षणसंबन्धशरीरावगतिः शब्दत एव भवति । यदि परं शास्त्रभेदं
विना न निर्वहति अनुष्ठानपर्यन्तत्वादधिकारस्येति निर्वाहे हेतुः शास्त्रभेदः अधि-
कारस्यावगमे तु शब्द एव हेतुः । तथा प्रमाणलक्षणमपि नाधिकारं प्रति,
सापेक्षेऽपि हेतुशब्दे <quote>‘देवदत्त गामानय’</quote> इत्यादिष्वधिकारदर्शनात् । अतः प्रत्येकं
पञ्चभिरपि संबन्धो नोपपद्यते । नन्वेवं समुदितैः संबन्धो भविष्यति तत्राह---
<q>न च समुदायो नाम कश्‍चिदर्थान्तरभूतो विद्यते</q> । यदि समुदायोऽर्थान्तर-
भूतो विद्यते तदा प्रत्येकमसंबन्धेऽपि कदाचित् समुदायेनापि संबन्धः संभाव्येत ।
न चैतदस्ति । तस्मात् पञ्चानामपि कीर्तनं नोपपद्यते । <q>यदि पञ्चभिरपि सम्बन्धो
नास्ति कथं तर्हि पञ्चलक्षणापेक्षो ह्यधिकार इत्युच्यते । उत्तरं---परस्प-
रापेक्षेषु पञ्चसु परिसमाप्तेषु अधिकारस्यावसर इति पञ्चलक्षणापेक्षो ह्यधिकार
इत्युच्यते । न पुनर्हेतुतः</q> । अस्यायमर्थः---अधीतवेदस्य प्रथमं तावत् वेदार्थजि-
ज्ञासैवोत्पद्यते । अतः चोदनालक्षणोऽर्थो धर्म इत्यनेन चोदनैकप्रमाणकः कार्यरूपो
वेदार्थ इत्युक्ते पुनरियमपेक्षा जायते-कथमनपेक्षा चोदना प्रमाणं ? येन चोदनैक-
लक्षण[ः/?/]कार्यरूपो वेदार्थो भवेत् इति । ततश्चानपेक्षत्वसाधकं प्रमाणलक्षणमारब्ध-
व्यम् । उक्ते च प्रमाणलक्षणे पुनरियमपेक्षा जायते-किं तत्प्रमाणं भिन्नमुताभिन्न-
मिति । अतः द्वितीयाध्यायेन शास्त्रभेदः प्रतिपाद्यते । प्रतिपादिते च शास्त्रभेदे
शास्त्रार्था अपि भिन्नाः । तत्रेयमपेक्षा पुनरापतति-किमेते शास्त्रार्थाः अन्योन्य-
संबद्धा उत असंबद्धा इति तत्र शेषलक्षणेन संबन्धः प्रतिपाद्यते । प्रतिपादिते च
श्रुत्यादिनिबन्धने शास्त्रार्थानां परस्परसंबन्धे पुनरियमपेक्षोपजायते---किं श्रुत्यादि-﻿
<pb n="003"/>
भिरेव परस्परसंबन्धः उतापरमप्यस्ति कारणमस्य ? तत्रोपादानलक्षणं अपरमपि
कारणमिति तत्प्रतिपादनाय उपादानलक्षणमारब्धव्यम् । औपादानिकविनियोग-
चिन्तायां च प्रकृतायां अपरमप्यौपादानिकं सर्वमेव चिन्तितम् । उपादाननिबन्ध-
नायां च प्रयुक्तौ चिन्तितायां कथमियं निर्वर्तते निर्वहति एकत्वात्कर्तुः अनेकत्वाच्च
पदार्थानां इत्यपेक्षोदये क्रमतो निर्णीयते । तत्र च कः क्रम आदर्तव्य इत्यपेक्षायां
क्रमलक्षणामारब्धव्यम् । एवं परस्परापेक्षत्वात् पञ्चानां न तावदधिकारः एषामवसरे
निपतितुमर्हति । किन्तु एषु समाप्तेषु किं क्रमपर्यन्ते उपदेशार्थे1 अधिकारी विद्यते
नेति जिज्ञासोदेति । ततश्चाधिकारलक्षणमारब्धव्यम् । एवं चिन्तासिद्ध‍यर्थं पञ्च-
लक्षणान्यधिकारोऽपेक्षते यावत्तानि न चिन्त्यन्ते तावदधिकारचिन्तावकाश एव
नास्तीति । न पुनर्हेतुभावेन पञ्चलक्षणान्यधिकारोऽपेक्षते । तेन संबन्धाभावात्
संबन्धो नोच्यते । अन्यत्रावसरालाभात् इदानीं चावसरलाभात् अस्मिन्नेव स्थानेऽधि-
कारलक्षणमारभ्यत इत्याक्षेपप्रतिसमाधानाय हेतुहेतुमद्भावेनापेक्षा नास्ति किन्त्वव-
सरलाभायापेक्षेति दर्शयति---<q>न क्रमपर्यन्त उपदेशोऽधिकारस्य हेतुः ।
किन्तु क्रमपर्यन्त उपदेशे कश्‍चिदधिकारी विद्यते नेति चिन्ता</q> । ननूपदेश-
बलेनैवाधिकारोऽवगम्यते उपदेशस्याधिकाराविनाभावित्वात् इत्यनेनाशयेन पृच्छति-
<q>किमनधिकारोऽप्युपदेशो विद्यते</q> येन भवान्नोपदेशस्य अधिकारं प्रति हेतु-
तामाह । उत्तरं-<q>बाढं विद्यते देवदत्तः काष्ठैः स्थाल्यामोदनं पचतीत्येवमादिषु
प्रमाणान्तरप्रमितार्थविषयेषु</q> प्रमाणान्तरप्रमितार्थः विषयो येषां वाक्यानां तेषूपदेशो
निरधिकारोऽपि विद्यते । <q>न तत्र कश्‍चिन्नियुज्यते</q> । कथं न नियुज्यत इत्यत्राह---
<q>प्रमाणान्तरप्रमितविषयत्वादेव</q> । यस्मात् प्रमाणान्तरप्रमित एषां विषयः तस्मा-
दित्यर्थः । भवतु प्रमाणान्तरप्रमितविषयता तथापि किमित्यधिकारशून्यता ।
<note>1. मा. अपदेशार्थे ।</note>﻿
<pb n="004"/>
अधिकारशून्यताभावात् कथमनुष्ठानसिद्धिरित्यत्राह---<q>लक्षणान्तरेण हि प्रतीतस्य
स्वरूपस्य शक्तेश्च कथनमात्रमेव द्रव्यादीनां वर्तमानापदेशैः क्रियते</q> ।
<q>अर्थादर्थित्वेनोपदेशसिद्धिः</q> उपदेशार्थमनुतिष्ठति । ननु यद्यर्थादर्थित्वेनोपदेशार्थ-
सिद्धिः किमर्थं तर्ह्यधिकार इह प्रतिपाद्यत इत्यत्राह-इह <q>पुनरुपदेशादेव शक्‍तिज्ञानं
इति विशेषः</q> । उपदेशव्यतिरेकेणात्र शक्तिज्ञानं नास्तीति साधिकार उपदेशो
वर्णनीयः । अन्यथा शक्तिज्ञानाभावेनानुष्ठानासिद्धिः । तस्मादुपदेशोऽधिकार-
व्यभिचारितत्वात् नायमधिकारमवगमयतीति हेतुत्वाभावान्नास्ति संबन्धः । <q>तस्मान्न
संबन्धाभिधानं</q> भाष्यकारस्येति । <q>किं पुनः कारणं स्वर्गकाम एवोदाह्नि/?/यते न
पुनः ग्रामकामादयोऽपीति</q> । सर्वेषामप्यधिकारप्रदर्शनार्थं सर्वाण्येवोदाहरणीयानीति
भावः । परिहरति---<q>किं वा सर्वमेवोदाहरणीयं</q> येनैवं पृच्छसि ? <q>न्याय-
सिद्ध‍यर्थं तु एकमेवोदाहरणीयं</q> एकस्मिन्नप्युदाहरणे न्यायः प्रदर्शयितुं शक्यते
यतः । प्रत्युतोदाहरणान्तरमकिञ्चित्करम् । अतः एकमेवोदाहरणीयमिति । आक्षेप्ता
आह---<q>उच्यते, सत्यमेवं अत्र पुनः स्वर्गशब्दवाच्यनिरूपणमुखेन पूर्वोत्तर-
पक्षौ निरूपयति भाष्यकारः</q> । तत्र एकेनाप्युदाहृतेन सर्वोदाहरणेषु न्याय-
व्युत्पत्तिर्भवति यदि सर्वव्यापी विचारो भवति । इह तु स्वर्गशब्दस्य प्रीतिमद्-
द्रव्यवचनतया पूर्वपक्षो निरूप्यते । राद्धान्तश्च प्रीतिमात्रवचनतया । <q>न च
ग्रामकामादिष्वेतत्सम्भवति</q> प्रीत्यपगमेपि ग्रामे <q>ग्रामशब्दप्रयोगात्</q> । अस्यार्थः-
प्रीत्यपगमे द्रव्ये स्वर्गशब्दस्याप्रयोगात् प्रीतिवचनः स्वर्गशब्द इत्युक्त्वा राद्धान्तः
कृतः । न चायं प्रकारो ग्रामकामे संभवति ; प्रीतिं विनापि ग्रामे ग्रामशब्दप्रयोगात्
अतो द्रव्यमात्रवचनो ग्रामशब्दः इति राद्धान्तो न लभ्यत इति । <q>ग्रामकामादिष्वधि</q>-﻿
<pb n="005"/>
<q>करणान्तरं वा वक्तव्यम्</q> यद्यधिकृतविशेषणमभिप्रेतम् । <q>साधनाभिधानं वा
द्रव्यवचनत्वात् ग्रामादिशब्दानां</q> यागादिसाधनताभिधानमङ्गीकरणीयम् । कर्तृ-
विशेषणाभिधायकत्वं वा आश्रयणीयम् । <q>अत्रोच्यते सर्वाण्येवोदाहरणीयानि ।
प्रदर्शनार्थं तु स्वर्गकामपदमुदाहृतम्</q> । तुल्यन्यायतया सर्वाण्येवोदाहरणानि ।
वस्तुतः स्वर्गकामपदं तु प्रदर्शनार्थमुदाहृतम् । <q>ननु च काम्यमानाभिधान-
निबन्धनपूर्वोत्तरपक्षौ न ग्रामकामादिषु संभवत इत्युक्तम्</q> । काम्यमानो यः
स्वर्गः तदभिधाननिबन्धनं यदि स्वर्गशब्दो द्रव्यवचनः तदा पूर्वः पक्षः यदा प्रीतिवचनः
तदा राद्धान्तः इति ग्रामकामादिषु न संभवत इत्युक्तं द्रव्यवचनत्वात् ग्रामकामादीनाम् ।
समर्थयिता आह---<q>तदयुक्तम्</q> । आक्षेप्ता आह---<q>कथमयुक्तम्</q> । समर्थयिता
आह-<q>इत्थमयुक्तम् । काम्यमानतया स्वर्गशब्दः काम्येषु वर्तत इत्युक्तम्</q> ।
अस्यार्थः-प्रीतिवचनः स्वर्गशब्द इति यदुक्तं तेनेदमुक्तं भवति-काम्यमानतया काम-
नाव्याप्यतया कामनां प्रति प्रधानतया स्वर्गशब्दः काम्येषु स्रक‍्चन्दनादिषु वर्तत
इति । प्रीतिर्हि काम्यमाना भवति । तेन प्रीतिवचनतया काम्यमानाभिधायकता
उक्ता भवति । <q>एवं ग्रामकामादिष्वपि द्रष्टव्यम्</q> । ग्रामकामादिष्वपि काम्यमान-
तयैव ग्रामशब्दो वर्तते । <q>न ह्यकाम्यं कामनायुक्तं भवतीति</q> ग्रामकाम इत्यत्र
ग्रामः कामेनेच्छया युक्तः संबद्धः प्रतीयते । स च काम्यमानमेव भवितुमर्हति ।
यत एव काम्यमानं कामनायुक्तं भवति <q>अत एव देशवचनतामभ्युपगम्य स्वर्ग-
शब्दस्य तथापि कामनायोगात्</q> प्रीतिमद्‍द्रव्यवचन <q>एवायं स्वर्गशब्द इति
कृतः पूर्वःपक्षः</q> । अस्यार्थः-पूर्वपक्षवादिना प्रीतिमद्‍द्रव्यवचनः स्वर्गशब्द इत्युक्ते
चोदितं-उपमानात् स्वर्गशब्दः प्रीतिमद्‍द्रव्ये प्रयुज्यत इति । पुनश्च समाहितः
<pb n="006"/>
मुख्यार्थान्तराभावात् नोपमानेन प्रयुज्यत इति । पुनश्चोदितः-देशविशेषे शीतोष्णा-
दिरहिते स्वर्गशब्दः प्रसिद्ध इति । परिहृतं च तादृशे देशे प्रमाणाभावात् न तत्र
स्वर्गशब्दो मुख्य इति । पुनश्चोक्तं-यद्यपि तादृशोपदेशोऽस्ति तथापि प्रीतिमद‍्द्र-
व्यवचनः स्वर्गशब्दो वर्तेत । तत्र चायं हेतुः कामनायोगोऽत्र स्वर्गशब्दार्थस्याव-
गम्यते । न च प्रीतिरहितस्य कामनायोगोऽस्ति । <q>राद्धान्तेऽपि न ह्यसत्यां प्रीतौ
कामना वर्तते द्रव्य इति प्रीतिपरमेव</q> स्वर्गशब्दस्य <q>प्रयोगं दर्शितवान् न
पुनर्देशो निराकृतः</q> । सत्यां प्रीतौ द्रव्ये कामना प्रवर्तते इत्यनयैव
युक्त‍या राद्धान्तेऽपि स्वर्गशब्दस्य प्रीतिपरमेव प्रयोगं दर्शितवान् भाष्यकारः न
पुनर्दशो निराकृतः । यदि हि स्वर्गशब्दस्याभिधानबलेनैव प्रीतिवचनता स्यात्
तदा प्रयत्‍नेन देशवचनतां निराकृत्य प्रीतिवचनता साधिता भवेत् । न च
देशनिराकरणे यत्नः कृतः । तस्मात् कामनासंबन्धबलेनैव प्रीतिवच/?/नता
स्वर्गशब्दस्य भाष्यकारस्याभिमता । अक्षरार्थोऽप्येवं वर्णनीयः---यस्यैव प्रीति-
साधनस्य द्रव्यस्य वक्ता स्वर्गशब्दः तदेव द्रव्यं यदा न प्रीतेः साधनं भवति
तदा स्वर्गशब्देन नाभिधीयत इत्यर्थः । एवं च सति यथा स्वर्गशब्दः कामनायोगेन
प्रीतिपरः । <q>एवं ग्रामकामादयोऽपीति प्रीतिविषयता</q> प्रीतिः विषयः
प्रतिपाद्यो येषां ते प्रीतिविषयाः तेषां भावः प्रीतिविषयता तया <q>प्रयुक्ताः</q> कामना-
योगात् <q>न पुन</q>र्यागं प्रति <q>साधनतयेत्युक्तं भवति</q> राद्धान्तिता । तेन सर्वत्र
तुल्यो न्यायः । यत एव काम्यमानविषयोऽयं विचारः न स्वर्गमात्रविषयः <q>अत
एव स्वर्गः साध्यो यागो वेत्युपन्यस्य पुनः कामः साध्य इति दर्शयति</q>
काम्यत इति कामः सामान्येन काम्यमात्रं साध्यत इति वदामः । अन्यथा हि स्वर्गः
साध्यत इत्येवोच्येत । यदा सर्वाण्येवात्रोदाहरणानि तदा किं प्रीतिः स्वर्गः उत
द्रव्यं इत्यनेन ग्रन्थेन । <q>एतदुक्तं भवति---किं कामविषयतया स्वर्गशब्दः</q>﻿
<pb n="007"/>
<q>प्रयुक्तः उत काम्यमानतया कर्तृविशेषणमिति</q> । किं काम्यमानविषयतया
काम्यमानावस्थाप्रतिपादकतया प्रयुक्तः स्वर्गशब्दः उत काम्यमानतया कामनां
कर्तृविशेषणभूतां विशिंषन् कर्तृविशेषणमिति । तत्र प्रीतिः काम्यमाना-
वस्थाऽभिप्रेता । काम्यमानतया कर्तृविशेषणं द्रव्यमभिमतम् । ननु च द्रव्यपक्षे
स्वर्गस्योपसर्जनतामाह भाष्यकारः न कर्तृविशेषण[त्व]मित्यत्राह---<q>तदा हि</q> कर्तृ-
विशेषणत्वे हि कामे <q>काम्यं स्वर्गादिरुपसर्जनं भवति</q> । तेनोपसर्जनताप्रति-
पादनेन कर्तृविशेषणतैवोक्ता । यद्युपसर्जनत्वे कर्तृविशेषणता तर्हि सिद्धान्तो न
लभ्यत इत्यनेनाभिप्रायेण चोदयति---<q>ननु च स्वर्गकाम इत्यत्रोपसर्जनीभूत
एव कामः</q> काम्यस्वर्गादिः <q>प्रतीयते</q> । परिहरति---<q>एतदेवात्र विचार्यते ।
किं यथाभिधानं</q> विनियोग<q>संबन्धः उत यथाविनियोगमभिधानमिति</q> ।
किं स्वर्गकामाभिधानानुसारेण स्वर्गस्य कामनायाश्च संबन्धः, अभिधानं ह्येतदन्य-
पदार्थपरं तदनुसारेण च संबन्धे गुणतैव स्वर्गस्य । उत यादृशः काम्यकाम-
नयोर्विनियोगः परस्परसंबन्धः प्रतीयते तदनुरोधेनाभिधानमिति । काम्यकामनयोर्हि
संबन्धे काम्यः प्रधानभूत इति । तेनोपसर्जनतैवात्र विचार्यते । तत्र पूर्वपक्षवादी
यथाभिधानं विनियोगमिच्छन् उपसर्जनतामाह । राद्धान्ती तु यथासंबन्धमभि[द]धानः
अनुपसर्जनतामाहेति । अत्र चोदयति---<q>किं यथाविनियोगमभिधाने बहुव्री-
हिरयं न भवति</q> । अयमभिप्रायः-यथाविनियोगेप्यभिधाने बहुव्रीहिरेवायं बहुव्रीहिश्चेदु-
पसर्जनता दुष्परिहरा । यदि हि यथाविनियोगपक्षे बहुव्रीहिरयं न स्यात् तदैवानु-
पसर्जनता स्यात् । न चैदस्ति । परिहरति---<q>केन वोक्तं नायं बहुव्रीहिरिति</q> ।
चोदयति---<q>यदि बहुव्रीहिरुपसर्जनं तर्हि कामः काम्यः पदार्थान्तर</q>भूतपुरुष-
परत्वादस्य समासस्य । यत एव चार्थान्तरभूतपुरुषपरता अस्य समासस्य अत
<pb n="008"/>
<q>एवाख्यातगतया कर्तृसङ्ख्ययाऽस्य संबन्धः यजेत स्वर्गकामः यजेरन्
ऋद्धिकामाः</q> इत्येकवचनबहुवचनदर्शनात् । यदा चोपसर्जनं काम्यं <q>एवं च सति
संशयोऽनुपपन्नः</q> सिद्धान्तवचनव्यक्त्यभावात् । <q>न च भगवतः पाणिनेः
स्वार्थेपि बहुव्रीहिस्मरणमस्ति</q> येन बहुव्रीहिपक्षेऽपि काम्यमेव प्रधानं भवेत् ।
समाधाता आह---<q>उच्यते</q> । <q>वयमपि स्वार्थ एव न बहुव्रीहिं वदामः</q> ।
<q>किन्तु परार्थोऽयं बहुव्रीहिः, उत स्वार्थ इति</q> । समस्यपदप्रतिपाद्याभ्यां
पदार्थाभ्यां परो यः पुरुषः तदर्थोऽयं बहुव्रीहिः, उत समस्यमानपदप्रतिपाद्य-
काम्यार्थः इति वदामः । आक्षेप्ता आह---<q>कथं पुनः परार्थः कथं वा स्वार्थः</q> ।
समाधाता आह---<q>सिद्धार्थस्तु परार्थो भवति</q> । यदि स्वर्गकामादिशब्दः सिद्धार्थो
भवति तदा परार्थो भवति । <q>अथ साध्यार्थः तदा स्वार्थो</q> भवति । स एवाह-
<q>तत्रेदानीं न विद्मः</q> । <q>किं सिद्धार्थस्योपादानं</q> समुच्चारणं <q>परार्थतया</q> उत
साध्यतयोपादीयत इति । आक्षेप्ता आह---<q>अन्यपदार्थश्च साध्यार्थश्चेति ननु
विप्रतिषिद्धम्</q> । साध्यं हि अन्यार्थं न भवति । ततश्चान्यपदार्थश्च साध्यार्थश्चेति
परस्परं विरुद्धम् । समाधाता आह---<q>नात्र विप्रतिषेधः यतः साध्योप्यसौ</q>
स्वर्गादिः अन्यार्थ एव पुरुषार्थ एव । तेन साध्यार्थता अन्यार्थता चाविप्रतिषिद्धा ।
<q>उक्तं च</q> ऋषिणा <quote>‘फलं च पुरुषार्थंत्वात्’</quote> इति फलस्य पुरुषार्थत्वम्। <q>तस्मादुप-
पन्नार्थोऽयं</q> भाष्यकारीयः संशयः---किं प्रीतिः स्वर्गः उत द्रव्यामिति ।</p>﻿
<pb n="009"/>
<q>ननु चैवमपि संशयो नोपपद्यते</q> यस्मात् <q>कर्तृविशेषणमिदं प्रतीयते
आख्यातगतकर्तृसङ्ख्यासंयोगात्</q> - यजेत स्वर्गकाम इति । ननु चाधिकारि-
विशेषणेऽपि स्वर्गसिद्धावस्त्येव स्वर्गकामस्य कर्तृत्वं तेनाख्यातसङ्ख्यासंयोगो भविष्यती-
त्यत्राह---<q>तदाख्यातकर्तरि च सङ्ख्यां स्मरति भगवान् पाणिनिः इति</q> ।
अस्यार्थः-यस्मिन्नाख्याते सङ्ख्या श्रूयते तस्य आख्यातस्य यःकर्ता तत्र सङ्ख्यां
स्मरति पाणिनिरिति । <q>स्वर्गे च साध्ये स्वर्गसिद्धौ स्वर्गकामस्य कर्तृत्वं न
यागसिद्धौ</q> तेन यागगतया सङ्ख्यया योगो न स्यात् यदि यागे कर्ता स्वर्गकामो न
स्यात् । तेन यागं प्रत्येव स्वर्गकामः कर्तृतयोपदिश्यते । कस्मात् पाणिनिः (न)
स्मरतीत्यत्राह---<q>न चान्यत्र व्यापृतस्य आख्यातान्तरगतया सङ्ख्यया
योगो भवति - यथा पचतीति पठतः</q> । समर्थः पदविधिरिति पाणिनेः स्मरणम् ।
स्वार्थसंबन्धश्च सामर्थ्यम् । अन्यत्र व्यापृतस्य च आख्यातान्तरगतया सङ्ख्ययां
संबन्धो न भवति, यथा - पचतीत्यनया सङ्ख्यया पठतो योगो न भवति ।
तेनाख्यातान्तरग[त](ता) सङ्ख्य[या] अन्यत्र व्यापृतस्य संबन्धो नास्तीति पाणिने-
रनुस्मरणम् । <q>इह तु यजेत स्वर्गकाम इत्येकवाक्यताऽवगम्यते</q> । परं न
परस्परसंबन्धं विना एकवाक्यता भवति । अतः कर्तृविशेषणम् । <q>कस्मात् सिद्धार्थ
एवायं बहुव्रीहिः न साध्यार्थः ?</q> आक्षेप्तैव युक्त्यन्तरमाह - <q>एतदेवात्र युक्तम्</q>
सिद्धार्थं नामेति । <q>न हि साध्यार्थं नाम प्रातिपदिकं भवतीति भावार्थाधि-
करणे</q> भाष्यकारेणो<q>क्तम् । अतो यागस्यै</q>वाख्यतोपात्तस्य <q>कर्तव्यतात्रावसीयते</q> ।
<q>भावार्थत्वात्</q> साध्यार्थत्वात् <q>यजतिशब्दस्य</q> । युक्त्यन्तरं चाह---<q>न च
साध्यवादिनोऽपि यागेन सहैकवाक्यता नास्ति</q> । साध्यमपि स्वर्गं यो वादी
<pb n="010"/>
वदति तस्यापि मते यागेन सह स्वर्गकामस्यैकवाक्यता न नास्ति । अपि त्वस्त्येव ।</p>
<p><q>अस्ति चेत्तर्ह्येकस्मिन्नेव वाक्ये साध्यद्वयावगतिर्न</q> युज्यते ।
अत्र कश्चिच्चोदयति---<q>ननु यथा व्रीहीन् प्रोक्षति इति संस्कारे व्रीहिगते
साध्येऽपि प्रोक्षणेन</q> आख्यातोपात्तेन <q>साध्यभूतेनास्यैकवाक्यता यथा
तद्वत् इहापि भविष्यतीति</q> । आक्षेप्ता परिहरति---<q>मैवं वोचः तत्र हि
कारकतया व्रीहयः संबद्धाः संस्कारभाजो भवन्तीति</q> । अस्यार्थः- युक्तं
<quote>‘व्रीहीन् प्रोक्षति’</quote> इत्यत्र । यस्मात्तत्र प्रथमावस्थायां कारकतया व्रीहयः प्रोक्षणेन
संबध्यन्ते । तच्च प्रोक्षणं पश्चाद्द्रीहिषु संस्कारमारभते । तेन भाविसंस्कारयोगि-
कारकतया व्रीहयः प्रोक्षणं प्रति द्वितीयान्तेन शब्देनोपादीयन्ते । <q>इह पुनः न
यागस्वर्गयोः</q> द्वयोरपि साध्ययोः <q>अन्यतः</q> प्रमाणान्तरात् <q>क्रियाकारकसंबन्ध-
सिद्धिः</q> यतः परस्परसंबन्धः स्यात् । ननु मा नाम प्रमाणान्तरात् क्रियाकारकसंबन्धः
सेत्स्यति वेदेनैव यूपं छिनत्तीति वदता अवसायिष्यत इत्यत्राह---<q>नापि यूपवदि-
हैवावसीयते</q> । पृच्छति---<q>किमिति</q> । नावसीयते । <q>यद्युत्पाद्यस्यापि कारक-
योगो भवति</q> । उत्पाद्यस्यापि यूपस्य च्छेदे यदि कारकतया संबन्धो भवति, तदा
किमिति वेदे तद्वदेव क्रियाकारकरसंबन्धो नावसीयत इत्यर्थः । उत्तरं---<q>यदि भवति</q>
उत्पाद्यस्यापि कारकयोगः <q>भवतु न पुनरुत्पाद्यस्या</q>सद्भ‍ूतस्य क्रियां प्रति	 कारकता-
योगो भवति । चोदयिता आह---<q>कथं तर्हि यूपं छिनत्तीति</q> । असति यूपस्य
कारकत्वे द्वितीयान्तं पदं द्वितीयायाः कारकविभक्तित्वात् । समाधाता आह---
<q>छेदनेन संबद्धं यूपं करोतीत्यर्थः</q> यूपं छिनत्तीत्यस्य वाक्यस्य । एतदुक्तं भवति-
<note>1. मवत्वेव-मा.</note>﻿
<pb n="011"/>
अत्रापि खदिरादेरेव छेदनस्य संबन्धः । त एव तु खदिरादयः छेदनेन कारक-
तया संबन्धात् छेदनेन संस्क्रियन्ते । संस्कारयोगिनश्च यूपशब्देनोच्यन्ते छेदनेन
यूपीक्रियन्त इति । यदि तत्रापि प्रमाणान्तरावगत एव क्रियाकारकभावः कथं तर्हि
चोदनालक्षणो यूप इति प्रसिद्धिः तत्राह---<q>अलौकिकत्वात्</q> लोके यूपशब्दवाच्यतया
संस्कृतानां खदिरादीनामविदितत्वात् <q>चोदनालक्षणो यूप इत्युच्यते</q> । अभि-
प्रायमजानन् पृच्छति---<q>संबन्धश्च क्रियया अलौकिकश्चेति किमिदं ?</q> क्रिया-
कारकसंबन्धस्य सर्वस्य लौकिकत्वात् । उत्तरं---<q>यूपशब्दाभिधेयतयाऽलौकिकत्वम्</q> ।
वैदिकशब्दप्रयोगवशेनैव यूपशब्दस्य स्वार्थे व्युत्पत्तेः । न पुनः छेदनसंबन्धितयाऽ-
लौकिकत्वम् । <q>अतोऽत्रापि कारकस्यैव खदिरादेः छेदनेन किञ्चित्क्रियते</q> ।
अतो व्रीहीन् प्रोक्षतीत्यनेन तुल्यता । <q>स्वर्गस्य पुनः</q> साध्यभूतस्य <q>यज्यर्थं प्रति
कारकत्वमेवालौकिकम्</q> । उपसंहरति---<q>तस्मात् व्रीहीन् प्रोक्षतीतिवत्
संबन्धो नोपपद्यते यजेत स्वर्गकाम</q> इति । यथा व्रीहीन् प्रोक्षतीति संबन्ध
उपपद्यते न तथा यजेत स्वर्गकाम इत्यत्रोपपद्यत इत्यर्थः । <q>न च संबन्धान्तरं
शब्दवित् स्मरति । स्मरन् वा प्रमाणाभावात्</q> निर्मूलस्मरणानुपपत्तेः <q>विहन्येत</q>
इति । सिद्धान्तवचनव्यक्त्यभावेन संशयमाक्षिप्योपसंहरति---<q>तस्मात्संशयमत्र
देवाः करिष्यन्ति</q> यदि कर्तव्यं मंस्यन्ते ।</p>
<p>समाधत्ते---<q>अत्राभिधीयते । स्यादेतदेवं यदि प्रमाणचतुष्टयातगम्य
एव संबन्धः स्यात्</q> । तेन प्रमाणचतुष्टयेनावगतमपि शब्द एव किं संबन्धान्तरं
बोधयति नेतीति युक्त एव संशयः ।</p>﻿
<pb n="012"/>
<p>आक्षेप्ता आह---<q>उक्तं शब्दस्य प्रामाण्यमनपेक्षत्वादिति</q> । तेन तत्प्रामाण्य-
बलेनैव संबन्धान्तरं सेत्स्यतीति नाधिकरणमारब्धव्यम् । समाधाता आह---<q>सत्यमुक्तं</q>
प्रामाण्यम् । <q>तदेवात्रावसीदति</q> । कथं ? उत्तरं---<q>अधिकारसिद्धौ प्रयोगस्य</q>
अनुष्ठानस्य <q>सिद्धिः प्रयोगसिद्धौ</q> सत्यां <q>उपदेशसिद्धिः</q> । कार्यरूपः उपदिष्टो
नियोगार्थः स सिद्ध्यतीति । अन्यथा अनुष्ठातर्यसति कार्यमेव तन्न स्यात् । ततश्चा-
कार्यं कार्यतया प्रतिपादयन् शब्दः प्रमाणं न स्यादित्यस्मिन्नधिकरणे अधिकारलक्षण-
संबन्ध[न्धा]साधके सति प्रामाण्यमेवावसीदतीति प्रामाण्यनिर्वाहार्थमिदमधिकरणमारब्ध-
व्यम् । आक्षेप्ता आह---<q>एवं तर्हि प्रमाणलक्षणमेवेदं प्राप्तं</q> । न लक्षणान्तरम् ।
समाधाता आह---<q>भवति च लक्षणान्तरमपि सत् प्रमाणलक्षणम् पञ्चलक्षण-
शेषत्वात् अधिकारस्य</q> । विनियोगोपादानक्रमलक्षणशेषत्वं उत्पादकतया दर्शितम् ।
वेद प्रामाण्यतद्भेद लक्षणशेषत्वं तु तन्निर्वाहकतया, अधिकारं विना प्रमाणत्वानिर्वाहात् ।
असति तन्निर्वाहे तद्भेदो दूरापेत इति । यदि प्रमाणलक्षणमिदं भवति <q>कथं तर्हि
लक्षणान्तरमिदं व्यपदिश्यते</q> ? समाधत्ते---<q>एवं व्यपदिश्यते सत्यप्यधि-
कारे प्रमाणाक्षेपः प्रमाणलक्षणे समाहितः</q> । इहेदानीं <q>स एवाधिकारः उप-
पद्यते नेति विचार्यते</q> । एतदुक्तं भवति - सापेक्षतया शब्दस्याप्रामाण्यं प्रमाणलक्षणे
परिहृतम् । इह तु स्थितेप्यनपेक्षत्वेऽधिकाराभावेनाक्षिप्य प्रतिसमाधीयते । यदि
च यावदप्रामाण्येनैव शब्दस्य अधिकार आक्षिप्येत तदाऽऽक्षेपहेतुभूताप्रामाण्यनिरा-
करणेनेदं न लक्षणान्तरं व्यपदिश्येत । नचैतदेवं, तदाह---<q>न चाप्रामाण्येनैवाधि-
काराक्षेपः किं तर्हि ? अधिकारसंबन्धानवगमात्</q> । आक्षेप्ता आह---<q>ननु
चानवगमोऽप्यप्रामाण्यमेव</q> । तेनानवगमेनाप्याक्षेपः अप्रामाण्येनैव । समाधाता
<pb n="013"/>
<p>आह---<q>सत्यमेव</q>मनवगमोऽ<q>धिकारेऽप्रामाण्यम् न पुनः शब्दार्थमात्रे</q>। तेनाधि-
कारिव्यतिरिक्तकार्यमात्रावगमकत्वात् अस्ति प्रामाण्यमिति नाप्रामाण्येनाक्षेपः । न
चैंव तर्हि यद्यनवगमेऽपि प्रामाण्यं तदा कथं प्रमाणलक्षणे[ऽ] प्रामाण्यं निराकृत-
मित्यत्राह---<q>प्रमाणलक्षणे पुनः शब्दोऽर्थं न स्पृशतीत्ययमर्थो निराकृतः ।</q>
सर्वथैवार्थास्पर्शित्वे तदप्रामाण्यम् । विशिष्टार्थाप्रतिपादकत्वे तु अर्थान्तरप्रतिपादक-
तयापि प्रामाण्यमुपपद्यत एव ।</p>
<p><q>तस्मादुपपन्नो लक्षणान्तरव्यपदेशः । अतः पञ्चभिर्लक्षणैः कार्य-
मात्रावगतिरुक्ता न पुनरस्येदं कार्यमित्युक्तम् । असत्यां चैतस्यामवगतौ
कार्यमात्रावयतिः तथापि भवन्ती न तथा भवति अनुष्ठानाभावात्</q> ।
यावदिदं मम कार्यमिति नावबुध्यते न तावत् कश्चित् प्रवर्तते । अतो यद्यपि कार्य-
मेतदित्यवगतिर्भवति तथाप्यसौ कार्यस्यानुष्ठानं विना कार्यत्वानुपपत्तेः अवगम्यमान-
शून्यतया अनवगतिरेव स्यात् । तस्मादस्येदं कार्यमिति सिद्धयेऽधिकारलक्षण-
मारब्धव्यम् । <q>ननु चतुर्थेऽसत्यप्यधिकारे फलकल्पना उक्ता स स्वर्गः
स्यात्</q> सर्वान् प्रत्यविशिष्टत्वादिति । अस्यार्थः-किमर्थोऽयमधिकारः प्रतिपाद्यते ?
यावता विनाप्यधिकारेण फलत एवानुष्ठानं भविष्यति यथा <q>लोके</q> । अधिकारं विना
फलावगतिरेव न स्यादिति चेत्, न, विनाप्यधिकारेण विश्वजिदादिषु चतुर्थे फल-
कल्पनाया उक्तत्वात् इति । परिहरति---<q>सत्यं फलकल्पनेनोक्ता । अधिकार-
संभवे तु सा अधिकारनिबन्धनैव</q> न प्रमाणान्तरनिबन्धना । नन्वधिकार
एव तत्र तत्र न श्रूयते कथं तन्निबन्धना कल्पनेत्यत्राह---<q>अश्रुतेऽप्यधिकारो</q>﻿
<pb n="014"/>
<q>विद्यते इत्युक्तम्</q> तत्रैव । तेनाश्रुतेप्यधिकारेऽन्विताभिघानबलेन क्लृप्ते पश्चात्तन्नि-
बन्धना फलकल्पना । <q>असंभवे पुनरधिकारस्य कस्याश्रुतस्य कल्पना</q> ।
यदि पुनरधिकार एव न संभवेत् कस्याश्रुतस्य कल्पना भवेत् । अधिकारसम्भवे हि
अधिकारिविशेषणतया फलकल्पना भवेत् । तदसंभवे तु कस्य कल्पना भवति ।
नहि कार्यं फलमपेक्षते येन फलतया कल्येत स्वर्गः । तस्मादन्यतोऽनुष्ठान[ना]सिद्धे-
रधिकारो वक्तव्यः । एवं तावच्छब्दस्य प्रमाण्यात् शब्दैकगम्यसंबन्धः अस्ति नास्तीति
संशयः समर्थितः । पुनराक्षेपमाह---<q>ननु चात्र भवन्तो वैयाकरणाः केचित्
कर्तारमेवाधिकृतं मन्यन्ते । यो यस्मिन् कर्तृतयाऽवगम्यते स तत्राधिकृत
इति वदन्तः । नाधिकारो नाम कश्चिदर्थान्तरभूतः</q> कर्तृत्वात् । <q>सच कर्ता
क्रियया संबध्यते इति मन्यन्ते</q> । तेन क्रियाकारकसंबन्ध एव परस्परसंबन्धः
नापरः संबन्धः शब्देनापि प्रतिपाद्यते । <q>ब्राह्मणादयश्च कर्तृतयाऽवगम्यन्ते
स्मृतेः । द्विजातीनामध्ययनमिज्यादानं इति</q> । मन्वादिस्मृतिरपि ब्राह्मणादीन्
कर्तृत्वेन प्रतिपादयति नार्थान्तरतया <quote>‘द्विजातीनामध्ययनं इज्या दानं’</quote> इति <quote>‘कर्तृ-
कर्मणोः कृति’</quote> इति कर्तरि षष्ठीस्मरणात् । <q>कर्तॄणां च फलकल्पना आत्मने-
पदादिभिर्लिङ्गैः</q> । कर्तॄणां हि फलकल्पना । न पुनः कर्तृव्यतिरिक्तानां <quote>‘कर्त्रभि-
प्राये क्रियाफले’</quote> इति स्मरणात् । <q>अयमेवासौ बादरिपक्षः</q> । बादरेरपि सम्मतो यः
पक्ष इति । यदुक्तं तृतीये---<q>द्रव्यगुणसंस्कारेष्वेव संबन्धावगमं मन्यन्ते न
यागफलपुरुषेष्विति । एवं च क्रियासंबन्ध उपपन्नो भवति</q> यदि कर्ता
स्वर्गकामः एवं क्रियया संबध्यते <q>अन्यथा ह्यधिकृतस्य क्रियया संबन्धो दुर्भणः</q> ।
अवगम्यते च संबन्धः, अन्यथा ह्येकवाक्यता न स्यात् । यतस्संबन्धान्तरं नास्ति तेन
<pb n="015"/>
<q>स्वर्गकामादीनि पदानि कर्तृविशेषणान्येव <quote>‘भिन्ने जुहोति’</quote> इतिवत्</q> ।
यथा भेदेनेन दर्शपूर्णमासकर्ता विशेष्यते तथा स्वर्गकामादिभिरपि । इयान् विशेषः
होमसंबन्धार्थं दर्शपूर्णमासकर्ता भेदनेन विशेष्यते । स्वर्गकामनया तु नान्यत्र संबन्ध-
यितुमिति । चोदयति---<q>ननु चैवं सति</q> कर्तृनियमविधानात् <q>कर्त्रन्तर</q>भूताना-
मृत्विजा<q>मनुप्रवेशो न प्राप्‍नोति</q> नियमेन निवर्तितत्वात् । परिहरति---<q>न
प्राप्‍नोतु नाम । नैतावता</q> कर्त्रन्तराननुप्रवेशमात्रेण[ा] संबन्धः स्यात् । अदृष्ट-
पूर्वस्य कल्पनाऽऽश्रयितुं शक्यते । <q>वचनाद्वा</q> ऋत्विग्वरणभरणविधानात् कर्त्रन्त-
रानुप्रवेश <q>उपपन्नो भविष्यति</q> यत एव च कर्तृपराण्येतानि <q>अत एव च कारक-
विभक्तेरनुत्पत्तिः । तिङाभिधानात् सङ्ख्यायाः प्रथमायाश्चोत्पत्तिः ।
अन्यथाहि</q> कर्तृव्यतिरिक्तस्या<q>धिकारिणः विभक्त्यन्तरं वा मृग्यं शेषलक्षण-
षष्ठ्या वा भवितव्यं यजेत स्वर्गकामस्येति</q> । युक्त्यन्तरं चाह---<q>कर्तृनिर्दे-
शश्चायं अन्वयव्यतिरेकाभ्यामवगम्यते - यजेत स्वर्गकामः इज्यते स्वर्ग-
कामेन इति</q>---अनभिहितायां आख्यातेन कर्तृसङ्ख्यायां तृतीयान्वयात्, अभि-
हितायां च व्यतिरेकात् । यदि हि कर्तरि तृतीयेयं स्यात् तदैव युज्यते नान्यथा
कर्तर्येवेयं तृतीयेति कर्तृनिर्देश एवायं स्वर्गकाम इति । अन्यथाहि कर्तृनिर्देशो न
स्यात् । तदाह---<q>भावसाधनेपि</q> स्वर्गकामेनेज्यते इत्यादौ <q>तृतीया न स्यात्
अकारकत्वात् स्वर्गकामस्य । यत्पुनरिदमुक्तं</q> अधिकारं कर्तृभाबा[व]व्यतिरिक्तं
<pb n="016"/>
विना <q>निष्फलं कर्म भवति न च निष्फले प्रवर्तन्त इति । तत्र ब्रूमः कर्म-
स्वाभाव्यात्</q> कर्मणोऽयं स्वभावः यदभूतं किंचिद्भावयतीति । तत्र यागादिकमपि
कर्माश्रुतं <q>किमपि भावयिष्यति । तच्च</q> कर्मणा<q>मभ्युदयाय</q> भविष्यतीति अभ्युदय-
रूपं किमपि भविष्यति <q>अभ्युदयः(त्वं)</q> विशिष्टशरीरेन्द्रियादिप्रादुर्भावः <q>नित्येष्विव
भवत्पक्षेऽपि</q> [यस्य] स्वर्गकामादीन्यधिकारिविशेषणानि तस्यापि मते जीवनाधिकारे
फलाश्रवणेऽपि कर्मस्वाभाव्यात् यथा किमपि फलमभ्युदयरूपं कल्प्यते तथेहापि
भविष्यति । एवं तावत् असत्यपि व्यतिरिक्तेऽधिकारे फलतः प्रवृत्तिरित्युक्तम् । इदानीं
विनाप्यधिकारं विनापि फलं प्रवृत्तिर्भविष्यतीत्याह-<q>कर्तव्यतावगमाच्च कर्मानुष्ठानम्</q> ।
यद्धि कर्तव्यतयाऽवगम्यते तत्र प्रवृत्तिः <q>न पुनः फलसम्बन्धात् । फलसंबन्धे</q>
ह्यङ्गीक्रियमाणे <q>प्रमाणान्तरावगम्यता प्राप्‍नोति</q> वेदार्थस्य फलत एव कर्तव्यता-
वंगमात् । <q>ततश्चानपेक्षत्वादिति हेतुरुद्धृत</q> उन्मूलितो <q>भवति सापेक्षत्वप्रसङ्गात्</q>
प्रमाणान्तरानवगम्यमानार्थतया हि अनपेक्षत्वम् प्रमाणान्तरावगम्यार्थत्वे तु सापेक्षता
प्राप्नोति वेदार्थस्य । ततश्चानपेक्षत्वं प्रथमपादे उक्तम् । उपसंहरति---<q>अतः कर्म
कर्तव्यं कर्तृभिरिति अनधिकारः</q> कर्तुरेवाधिकारः । एवमाक्षिप्ते संशये समाधाता
आह---<q>उच्यते, नायं पूर्वपक्षः श्रेयान् स्वर्गकामपदं ह्यस्मिन् पक्षे यथा न
संबध्यते तथोपरिष्टाद्वक्ष्यामः</q> । अन्यथानुपपद्यमानः स्वर्गकामशब्दः संबन्धान्तर
मवगमयतीति भावः । पुनराक्षेप्ता आह---<q>यद्येवं</q> यदि स्वर्गकामशब्दोऽन्यथा नोप-
पद्यते <q>कथं तर्हि संशयः- किं धात्वर्थः साध्यतयोपदिश्यते उत काम इति</q> ।
<pb n="017"/>
अस्यार्थः---आख्यातपदसंबन्धात् यागोऽपि कर्तव्यतया प्रतिभाति, कामनासंयोगात्
कामोऽपि । तत्र कः साध्यतया संबध्यतामिति सन्देहः । काम्यत इति कामः
स्वर्गादिः । <q>ननु धात्वर्थे साध्ये</q> दूषणमिदमुक्तं स्वर्ग<q>कामपदमन्यथा</q>
कर्तृविशेषणत्वेन <q>न सम्बध्यत</q> इति । समाधाता आह---<q>न न सम्बध्यते</q>, अपि
तु सम्बध्यत एव । कुतः? अङ्गतया हि <quote>‘समुद्रं मनसा ध्यायेत्’</quote> इतिवत् <q>कामनं
कर्तव्य प्राप्‍नोति</q> । यदि धात्वर्थः साध्यो भवति तदा तदङ्गतया समुद्रस्य
ध्यानवत् स्वर्गादिकामनापि कर्तव्या भविष्यति । तेन स्वर्गकामशब्दोऽपि कामनामे-
वाङ्गतया समर्पयन् संबध्यत इति । <q>नन्वेवं सत्युभयोः कर्तव्यता उक्ता भवति</q> ।
धात्वर्थकामनयोः ततः कथं संबन्ध इत्यर्थः । समाधाता आह---<q>न, सत्यमुक्ता,
गुणप्रधानभावस्त्वत्र चिन्त्यते</q> । एकस्य गुणतया कर्तव्यता, अपरस्य प्रधानता ।
पुनश्चोदयति - यदि स्वर्गकामनापि साध्या <q>कथं तर्हि सिद्धार्थतया स्वर्गकाम-
शब्दस्य पूर्वः पक्षः । पूर्वपक्षोऽपि साध्यार्थतयैव</q> तथा । <q>भूतं भव्यायोप-
दिश्यत इति च कथं ब्रवीति</q> भाष्यकारः । समाधाता आह---<q>नायं दोषः</q>यस्मात्
<q>भूतमेवात्रोपदिश्यते । न चेत् प्रमाणान्तरप्राप्तमुपादानसिध्यर्थं क्रियते</q> ।
अन्यथा उपादानासंभवात् । <q>उपदेशे तु भूतमेव</q> । तेन संबन्धोऽप्युपदिश्यते ।
साध्यसाधनभावेन सिद्धार्थतया च पूर्वपक्षोऽप्यनुपपन्नः । भूतव्यपदेशश्च । यत
एवमत्र सन्देहो न---किं यागः साध्यः उत काम इति । <q>अत एव चैकादशे
यदधिकरणं तदप्यपुनरुक्तं न्यायतः</q> । अत्र हि यागः साध्यतया नोपदिश्यत
इत्युक्तम् ।। तत्र स्थितेऽपि यागस्य साध्यत्वेनानुपदेशे स्वर्गकामादेः कर्तृविशेषणत्वं
<note>1. अव्यवधानसम्बन्धत-मा.</note>﻿
<pb n="018"/>
निराकृतम् । तदत्र अयं मूलभूतस्सन्देहः---किं स्वर्गकामपदं नियोज्यसमर्पकं
उत नेति । तत्र यदाहि नियोज्यविशेषणं तदा काम्यमानस्य साध्यता स्वार्थता च
काम्यमानतया चोपादानं यागस्य च साधनता । कार्यविशेषण पक्षे तु काम्यसिद्ध‍यर्थता
परार्थता च । कामनायाः साधनतयोपादानं यागस्य च साध्यतेति । <q>एवं स्थिते
विशये पूर्वपक्षवादी भूतं भव्यायेति पूर्वपक्षितवान् । शाब्दोक्ताभिश्च
युक्तिभिः</q> अभ्युच्चयरूपाभिः । अस्यार्थः---आख्यातोपात्ततया यागः साध्यतया
प्रतीयते । न च साध्येन साध्यस्य संबन्धो युज्यत इति भूतार्थतयैव स्वर्गकाम-
शब्दोऽन्वयं याति । तेनात्र कर्तृविशेषणतैव । वैयाकरणेन च या युक्तय उक्ताः <q>न</q>
कर्तृव्यतिरिक्तः कश्चिन्नियोज्यो नामास्तीति ताभिश्च कर्तृविशेषणतेति पूर्वः पक्षः ।</p>
<p>भाष्यं व्याख्यातुं आक्षिपति---<q>इदमपरं चिन्त्यत इति कथं ? स्वर्ग-
शब्दः किं प्रीतिवचनः उत द्रव्यवचन इति</q> । अस्यार्थः-यदि यागस्साध्यः
तथापि कथं द्रव्यवचनता स्वर्गशब्दस्य । तथा यदि स्वर्गः साध्यः तथापि कथं प्रीति-
वचनता । यो हि शब्दः स्वशक्त्या च यद्वचनोऽवगम्यते तद्वचन एव युक्तः न
पुनः साध्यतासाधनताभ्यां व्यवस्थाप्यते । <q>तथा द्व्यष्टवर्षाद्युपन्यासः देशाप-
लापोऽभ्युपगमश्च नातीवोपयुज्यते</q> । यदि यागस्य साध्यतया द्रव्यवचनता
स्वर्गशब्दस्य, तदा किं <quote>“द्व‍यष्टवर्षाः स्त्रियः स्वर्ग”</quote> इत्येवमादिना प्रयोगोपन्यासेन ।
तथा देशापलापोऽपि पूर्वपक्षिणो निष्प्रयोजनः देशस्यापि द्रव्यत्वात् द्रव्यवचनता हि
तस्याभिमता । तथा यदि देशो निराकृतः तदा अभ्युपगमः किमर्थ इति ।
समाधत्ते---<q>ननु चोक्तमस्माभिः किं कामविषयतया स्वर्गशब्दः प्रयुक्तः उत
द्रव्यपरतयेति</q> अस्यार्थः---नात्र वाचकता चिन्त्यत इति । [किं]तर्हि ? प्रयोगः ।
तेन साध्यत्वासाध्यत्वविचारः तस्य हेतुर्भवति । यदा स्वर्गः साध्यः तदा प्रीतिपर-
तया प्रयोगः यदा च यागस्साध्यः तदा द्रव्यपरतयेति प्रीतिशब्दः । नचात्र काम्य-﻿
<pb n="019"/>
मानावस्थाऽभिप्रेता । <q>यद्येवं देशापलापे किं प्रयोजनं ?</q> द्रव्यपरतया यदि
प्रयोगः पूर्वपक्षवादिनोऽभिमतः एवं तर्हि देशापलापे किं प्रयोजनं ? देशस्यापि
द्रव्यत्वात् । उत्तरं---<q>साधनसिद्धिः</q> प्रयोजनम् । कामनाया यागं प्रति साधन-
भूतायाः सिद्धिः प्रयोजनम् । <q>स किल देशो जीवद्भिर्नोपलभ्यते । न चानुप-
लब्धस्योपादानोपसर्जनता समुद्रवद्भवति</q> । यथा समुद्रस्योपलब्धस्य ध्यानोप-
सर्जनता संभवति तथाऽनुपलब्धस्य देशस्य कामनोपादानोपसर्जनता न संभवतीति ।
<q>अतो द्व्यष्टवर्षाद्युपन्यासः पेशलः</q> । तस्योपलब्धस्योपादानोपसर्जनत्वसंभवाद<q>भ्युप-
गमेपि देशस्य । यद्यपि केवलसुखश्रवणादि</q>त्यनया युक्त्या <q>तथाप्यस्मत्पक्षो
न दुष्यति इति पक्षसिद्ध‍यर्थवचनमेव</q> । देशस्य स्वर्गत्वे कदाचिदस्माकं पक्षो
न सिद्ध‍यतीति मन्यसे तदपि नास्तीत्युक्तं भवति । तस्यापि केवलसुखश्रवणार्थापत्ति-
सिद्धस्य कामनोपादानोपसर्जनत्वसंभवात् । <q>सामान्यावगमे तु व्यवहारासिद्धेः
सुखसाधनत्वमात्रं परिगृह्यत इत्युपसंहारः</q> । कश्चिद्देशोऽस्तीत्येतावताप्यवगमेन
कामनाव्यवहारसिद्धेः सुख साधनमात्रमेव च किं[न]गृह्यत इत्युपसंहारः कृतः ।
<q>अतः पूर्वपक्षवादी याग एवोपदेशं मन्यते</q> । यागः साध्यतयोपादीयत इत्यर्थः ।
यत एव यागः साध्यः <q>अत एव च <quote>“भावार्थाः कर्मशब्दाः तेभ्यः क्रिया
प्रतीयेत”</quote> इति समर्थितं भवति । अन्यथा</q> चादीनामपि साध्यार्थः स्यात् तदा
<q>उक्तो विरोधः</q> । संप्रति पूर्वपक्षसारं निष्कर्षयितुं चोदयति---<q>ननु चास्मिन्
पक्षे यत्तत् किमपि भविष्यति तथा भविष्यति । न ह्यकारकाधारं क्रिया-
<note>1. मा. तत्र</note>﻿
<pb n="020"/>
<q>फलमुपपद्यते</q> । न चाधारभूतं फलस्य कर्मारव्यं कारकमुपलभ्यते । <q>ननु च
सोमं यजतीत्येवमादिषु कारकमुपलभामहे</q> । देवता कर्मभूता यागे तद्गतं फलं
भविष्यति । निराकरोति---<q>तदिदमयुक्तम् नवमे निराकृतत्वात् प्राधान्यस्य</q>
यदि योगं प्रति प्रधानभूता देवता भवेत् तदा स्यादेवम् । नवमे निराकृतं देवता-
प्राधान्यं विग्रहादिनिराकरणेन । इतश्च देवतायाः प्राधान्यं नास्तीत्याह---<q>ननु
अनिर्ज्ञातपुरुषार्थस्य साक्षात् प्रणाडिकया वा संस्कारो नोपपद्यत इति
सक्त्वधिकरणे उक्तम्</q> । साक्षात् प्रणाडिकया वा अनिर्ज्ञातपुरुषार्थोऽयम् । तस्य
संस्कारो नोपपद्यत इति सवत्वधिकरणे दर्शितम् । <q>न च देवता पुरुषार्थतया केन-
चिज्ज्ञापिता । ननु च देवता मनुष्यान् पालयन्तीति प्रसिद्धिः</q> । तेन पुरुषार्थ-
तया देवता ज्ञापितेति <q>निर्मूलत्वात् वटयक्षप्रसिद्धिवत् नादरणीयेत्युक्तं नवम
एव । ननु च देशस्येव यागोपदेशः प्रमाणं भवितुमर्हति अस्याः प्रसिद्धेः</q> ।
यथा देशविशेषस्य सुखमात्रायतनस्य स्वर्गपदाभिधेयस्य यागोपदेशः तथा देवतायाः
मनुष्यपालनकर्तृत्वस्यापि भविष्यति । तन्मूला चेयं प्रसिद्धिरिति । स एवाह---
<q>अवश्यं चैतद्देव</q>ताप्राधान्यं नित्यार्थ<q>मभ्युपगमनीयम्</q> । तत्र हि क्रियाफलमेवाभ्यु-
दयोऽभ्युपेयः । परिह रति---<q>नैतदुपपद्यते उपदेशो हि यागं कुर्यादित्येताव-
त्यर्थे प्रमाणं न पुनः पुरुषस्योपकारको याग इति</q> ।
<pb n="021"/>
<p>चोदयति---<q>ननु चानुष्ठानाभावात् तथापि भवतूपदेशः [न] तथा
भविष्यतीत्युक्तम् । न ह्यनुपकारके कश्चित्प्रवर्तत इत्युक्तम्</q> । परिहरति---
ननु चेदमप्युक्तं कर्तव्यतावगमात् प्रवर्तनीयं नोपकारावगमात् सापेक्षत्व-
प्रसङ्गात् इति</q> । यदा च कर्तव्यतावगममात्रेण फलं विनापि प्रवृत्तिः । <q>एवं च
नित्यप्रतिबन्धकोऽप्ययमप्रतिबन्धक एव</q> । नित्याधिकारो भवता प्रतिबन्धको
दर्शितः स प्रतिबन्धक एव न भवति । तत्र फलानभ्युपगमात् । बन्धक उपग्रहो
यदीति लोकप्रसिद्धिः(?) । एवमुक्ते च पूर्वपक्षवादी स्वाभिप्रायसारमाविष्करोति---
<q>यद्येवं भवतु तर्हि सर्वमेवेदं नित्यवदनुष्ठेयं फलमपि तथाप्यस्मत्पक्षः
सिद्ध‍यत्येव</q> यागः कर्तव्यतयोपदिश्यते कर्तृविशेषणं च स्वर्गकामपदमिति । यतो
यागः कर्तव्यतयोपदिश्यते <q>अतो न कामः</q> काम्यः <q>स्वर्गादिः साध्यो भवति
भूततयाऽवगमात्</q> । यदि स्वर्गः साध्यो न भवति <q>कथं तर्हि नित्यं काम्य-
मिति याज्ञिका भेदेनोपदिशन्ति</q> सर्वस्य नित्यत्वात् कामोऽस्या निमित्तमिति ।
काम्यं गोद्व‍यचोऽसंख्यापरिमाणाश्वादेर्यत् इति यत् । समाधत्ते---<q>निर्मूलत्वाद-
सदुपदेशो भविष्यति</q> याज्ञिकानाम् । पुनराक्षिपति---यदि यागस्साध्यः <q>एवं
तर्हि तदेवेदमायातं कर्तुरधिकार इति</q> । स एवाह---<q>निराकृतं च कर्त्र-
भिधाने स्वर्गकामपदं न संबध्यत</q> इत्येकादशाद्ये । समाधत्ते---<q>सत्यं निराकृतं
निरुपादानोपसर्जनत्वं</q>, निरुपादाने कामे उपसर्जनत्वं निराकृतम् । <q>सोपादा</q>-﻿
<pb n="022"/>
<q>नायां</q> तु कामनायां <q>उपसर्जनत्वं</q> समुद्रवत् <q>स्थापितमेव । गुणत्वेनाभि-
धानात्</q> । कामनायाः कर्मणि गुणत्वेनाभिधानात् । पृच्छति---<q>कःपुनरयोः</q>
सोपादाननिरुपादानपक्षयो<q>र्विशेषः</q> । उभयत्रापि कर्तृविशेषणत्वात् । उत्तरं---<q>उक्तं
सोपादानत्वं निरुपादानत्वं च</q> । एकत्र कामना उपादेया । अन्यत्रानुपादेयेति
विशेषः । प्रष्टा आह---<q>सत्यमुक्तं प्रतीतौ विशेषं पृच्छामि । प्रतीतौ चेत्
संबन्धोपगमतो विशेषोऽनपेक्षः किं विशेषाभिधानेन</q> । उत्तरं---<q>सत्यं यदि
विशेषानपेक्षः संबन्धोऽवगम्यते । स त्वनुपादाने नावगम्यत इत्युक्तम्</q> ।
तस्मा द्विशेषो वक्तव्यः । उपसंहरति-<q>तस्मान्न कर्तृतोऽधिकृतत्वं नाम पृथगस्ति
किञ्‍चित् । वक्तव्यो वा</q> कर्तृत्वाधिकृतत्वयो<q>र्विशेषः । ननु च प्रवर्तमानलिङा-
दिभिः प्रवृत्तिः क्रियते यथादर्शितं णिजुत्पत्तौ कुरुकुर्विति</q> । अस्यार्थः-प्रवर्तमानस्य
प्रवर्तकलक्षणे प्रयोजकव्यापारे णिजुत्पद्यते । तत्र लिङादयः प्रयुज्यमाना दृश्यन्ते यथा
कुरुकुर्विति यथा । अतो लिङादयोऽपि प्रवर्तमानस्यैव प्रवृत्तिं कुर्वन्ति । तेन वेदे
प्रवृत्तिसिद्ध‍यर्थं कर्तृत्वातिरेक्यधिकृतत्वं नाम पृथक् वाच्यमिति । कुरुकुर्विति
संभ्रमे द्विर्वचनम् । यत एव प्रवर्तमानस्यैव प्रवर्तने लिङादयः <q>अत एव च वेदैवासौ
मयैतत्कर्तव्यमिति उयायं तु न वेद इति भाष्येऽप्यस्ति</q> । अनेन सामान्येन
प्रवृत्तः उपायदर्शनेन विशेषे प्रवर्तत इति दर्शयन् भाष्यकारः प्रवृत्तप्रवर्तने लिङादय
इति दर्शयति । <q>दर्शितं च <quote>‘अभिचरन् यजेत’</quote> इति समामनन्ति नाभिचरित-
व्यमिति</q> । अनेनापि अभिचारे तत्साधने च सामान्यप्रवृत्तौ विशेषे प्रवर्तत इति
दर्शितम् । परिहरति-<q>न तावदिदं शक्यते वक्‍तुम्</q> प्रवर्तमानस्यैव प्रवर्तने
<pb n="023"/>
लिङादय इति लक्षणाश्रवणात् (लक्षणे श्रवणात्) । विधौ हि लिङादयः श्र/?/यन्ते ।
प्रवर्तकश्च विधिः नत्विदमपरं प्रवृत्तस्याप्रवृत्तस्य चेति । <q>प्रयोगव्यभिचाराच्च</q> ।
प्रयोगे व्यभिचार इति । अप्रवृत्तप्रवर्तने लिङादिप्रयोगात् । एतदेव विवृणोति-
<q>लक्षणं तावत् प्रवर्तमानस्याप्रवर्तमानस्य वेति न विशेषमाचष्टे । प्रयोगोऽ-
प्याज्ञादिषु अप्रवृत्तस्यैव दृष्टः । ननु प्रतिपन्नाज्ञस्यैव लिङादयो भवन्ति</q> ।
अस्यार्थः - यः प्रतिपन्नाज्ञः येनाज्ञा प्रतिपन्ना अङ्गीकृता यदि स एव तं प्रत्याज्ञां
ददाति । तेन सामान्येन प्रवृतस्य आज्ञया प्रवर्तन[ा/?/त्]प्रवृत्तेः प्रवृत्तप्रवत/?/नाज्ञामपि
प्रयोगमिति चोदयति(?) । परिहरति---<q>न प्रवृत्तप्रवर्तने प्रयोगः आमन्त्रणादिषु
व्यभिचारात्</q> । आमन्त्रणे हि अप्रवृत्तप्रवर्तने प्रयोगो दृष्टः । <q>आज्ञायामप्यप्रवृत्त-
प्रवर्तन एव प्रयोगविशेषेऽप्रवृत्तस्यैव प्रवृत्तिः क्रियते</q> । ननु सामान्यतः
प्रवृत्त एव विशेषे प्रवर्तते । तत्राह---<q>न च सामान्यतः</q> प्रवृत्तिः <q>लिङादिभ्योऽ-
वसीयते । विशेषनिष्ठत्वात्</q> शब्दार्थस्य । तेन या प्रवृत्तिर्विशेषविषया लिङादिभिः
क्रियते सा अप्रवृत्तस्यैव । या तु सामान्यतः प्रवृत्ता न तत्र लिङादेर्व्यापार इति ।
ननु प्रवृत्तिमात्रं लिङादिभिः विशेषविषयसंबन्धे हि विशेषनिष्ठतेति । तत्राह---
<q>अन्विताभिधानं च पदानामुक्तं तद्भूताधिकारणे</q> । तेन विशेषविषयतान्विता-
मेव प्रवृत्तिं लिङादयो वदन्ति । <q>यत्पुनरिदमुक्तं णिजुत्पत्तौ कुरुकुर्विति दर्शयतीति
अत्रोच्यते---<q>न शब्दप्रयोगमात्रात् शब्दार्थोऽवगन्तुं शक्यते अनन्यथा-
सिद्धदर्शनं हि शब्दार्थनियमे</q> हेतुः । वाचकतां विना यस्य प्रयोगस्य
<note>१. अप्रवर्तसानस्य ।</note>﻿
<pb n="024"/>
दर्शनं नोपपद्यते स प्रयोगो वाचकतां नियमयति । यस्य तु लक्षणया गौण्या
वा वृत्त्या सामान्यवाचितया दर्शनं ततो न वाचकताध्यवसानम् । प्रवर्तकता-
मात्राभिधायकतया च प्रवृत्तप्रवर्तने प्रयोग उपपद्यत एवेति न ततो
वाचकताया निश्चयः । किंञ्च सर्वेषामेव <q>कारणवतां</q> कार्याणां यद<q>व्यभिचारि</q>
तदेव कारणमुक्तमि<q>त्युक्‍तम्</q> । तेन व्यभिचारितया प्रवृत्तप्रवर्तनमस्य प्रयोगस्य न
कारणम् । यच्च यच्छब्दप्रयोगे कारणं तत् तद्वाच्यम् । अतो न प्रवृत्तप्रवर्तनम्
लिङादीनां वाच्यम् । <q>ननु चैवं सति आज्ञादीनामप्यनैकान्तिक एव प्रयोगः</q>
आज्ञादीनामपि अप्रवृत्तप्रवर्तनात्मकानां यः प्रयोगस्सोऽपि व्यभिचारी । णिजुत्पत्तौ
प्रवृत्तप्रवर्तनात् । तस्मादुभयोर्व्यभिचारात् शब्दार्थनियमे कारणं वक्तव्यम् ।
परिहरति---<q>इदमुच्यते प्रवर्तनं लिङादयो न व्यभिचरन्ति सर्वत्रावगतेः
प्रवर्तमाने च णिजुत्पत्तिविषये अप्रवृत्ते चाज्ञादौ । अतोऽन्वयव्यतिरे-
काभ्यां तावन्मात्रमेव शब्दार्थ इति शक्यते वक्‍तुम् । यत्पुनः <quote>‘वेदैवासौ’</quote>
इति <quote>‘अभिचरन् यजेत’</quote> इति च दर्शितं तत् स्थिते व्यतिरिक्तेऽधिकारे
कामसंयुक्‍तेषु प्राप्‍त्यप्राप्तिविवक्षयोक्तम् । इह तु व्यतिरिक्तो नास्ती-
त्युक्तम् । तस्माददर्शनं तत्</q> । अस्यार्थः---एतदधिकरणसिद्धान्ते स्थिते
सत्येतदुच्यते कामसंयुक्तेषु कर्मसु अधिकारापादितसाधनभावेषु फलाभिप्रायेणैव
सामान्यतः प्रवृत्तिः प्राप्ता विशेषतस्त्वप्राप्तेत्युक्तम् । इह त्वधिकार एव कर्तृव्यति-
रेकेण नास्तीत्याक्षेपः । तेनायं ग्रन्थः प्रतिपक्षतयोपन्यसितुं पूर्वपक्षिणं प्रति न
<pb n="025"/>
शक्य[ः/?/](म्) । <q>यदि च प्रवर्तमानस्यैवायमुपदेशः तदा उपदेशार्थतैव हीयते
अस्येदम् साधनमिति</q> सिद्धकर्मशक्तिसमर्पण<q>परत्वात्</q> वाक्यस्य । कस्मात् पुनरेवं-
परत्वेप्युपदेशस्यार्थवत्ता नास्तीत्याह---<q>न साधनस्वरूपे1 शाब्दं प्रमाणमस्ती-
त्युक्‍तम्, किं तर्हि ? अनुष्ठान एव</q> । उक्‍तमिदं चोदनासूत्रे कार्य एवार्थे
शब्दस्य प्रामाण्यं व्युत्पन्नमिति । व्युत्पत्त्यपेक्षं च शाब्दं प्रामाण्यमभ्युपगन्तव्यमिति
न साधनरूपे प्रामाण्यम् । किन्त्वनुष्ठान एव । <q>तस्मादप्रवृत्तप्रवतनमुपदेशार्थ
इति युक्तम्</q> । यत एवाप्रवृत्तप्रवर्तन एव लिङादीनामुपदेशकत्वं <q>अत एव च
शब्दविदः प्रवर्तमानस्य हेत्वभिधानं णिचो मन्यन्ते । अप्रवृत्तस्यैव लिङा-
दीनाम्</q> । प्रवर्तमानस्य हेतोः प्रवर्तकस्य(ा/?/पि) अभिधानं णिचा क्रियते । अप्र-
वृत्तस्य प्रवर्तकाभिधानं लिङादिभिरिति शाब्दा मन्यन्ते । अन्यथा णिचो लिङादीनां
च तुल्यमभिधानं स्यात् । यतोऽप्रवृत्तप्रवर्तनमेव लिङाद्यर्थः <q>तस्मात् कर्तव्यताव-
गतिरेवानुष्ठानहेतुः न पुनः फलाभिलाषः</q> । कर्तव्यतावगतिपूर्वं च फलम् ।
<q>तथा च भावार्थाधिकरणे कुर्यादित्युक्त्वा स्वर्गकामपदसंबन्धात् स्वर्गं
भावयेदित्युक्तम् । न स्वर्गकामः स्वर्गं कुर्यादिति</q> फलावगमपूर्वकं कर्तव्य-
तावगमो नोक्तः । <q>अवश्यं चैतदेवं</q> यथा विनापि कर्तव्यताभ्युपगमो भवतीत्य<q>भ्युप-
गन्तव्यं, अन्यथा यावज्जीवादिष्वनधिकारः स्यात्</q> । कर्तव्यतावगतिर्न स्यात्
इत्यर्थः । कुतः <q>साध्यान्तराभावात्</q> । यदि कर्तृत्वातिरिक्तोऽधिकारो नास्ति सर्वेषा-
मधिकारशून्यतया समत्वात् प्रयाजादीनामाग्नेयादीन् प्रत्यङ्गतैव न स्यात् । तदाह---
<note>1. मा. न साधनभूतं</note>﻿
<pb n="026"/>
<q>ननु चैवमङ्गसंबन्धो न प्राप्‍नोति</q> । परिहरति---<q>न प्राप्‍नोत्यङ्गसंबन्धः
यदि श्रुत्यादीनि न प्रमाणानि</q> । ननु श्रुत्यादीनां प्रामाण्यमधिकारायत्त-
मित्यत्राह---<q>न चैषां प्रामाण्यं साध्यान्तरप्रयुक्तं</q> नित्येष्वपि साङ्गोपदेशात् ।
यत्रापि फलं नास्ति नित्ये तत्रापि अङ्गसंबन्धाय(दि) श्रुत्यादीत्यभ्युपगमात् । स्वर्गा-
दीनामफलत्वेऽपि प्रयाजाद्यङ्गसंबन्धो भविष्यति । एतच्चापातमात्रेणोक्तम् । परमार्थोत्तर-
माह---<q>यदि च न प्राप्‍नोति</q> अङ्गसंबन्धः <q>किं कुर्मः?</q> प्रमाणानुसारिणो वयं
यदि प्रमाणतो न यागसंबन्धो भवति न भवतु । <q>उक्तं चास्माभिः</q> बादरिमतानु-
वर्तिभिः <q>पृथक् प्रयोज्या एव भवन्तु प्रयाजादय इति । ये पुनः दृष्टार्थाः</q>
द्रव्यगुणसंस्कारा <q>नियमायोपदिश्यन्ते नैवानङ्गं कर्तुरधिकारेऽपि</q> । तदिदं
बादरेरपि सम्मतम् । पूर्वपक्षमुपसंहरति---<q>तस्माद्धात्वर्थ एवोपदेशः न कामे</q> ।
याग एव कर्तव्यतावगमेऽपि <q>कथं नित्येषु</q> प्रतिषेधेषु फलशून्येषु <q>अनुशास्या इति</q> ।
अनुशास्या इति रूपसिद्धौ यत्‍नः कर्तव्यः <quote>“एतिस्तु शास्वृ”</quote> इति क्यप् भवति ।
<q>सफलेऽपि चाप्रवर्तमानाः कं दण्डनुमर्हन्ति</q> ये फलायोपदिश्यन्ते न स्वर्ग
इत्यर्थ(?) । अयं च क्रियावाक्यार्थपक्षो लोकव्यवहारानुगुण्याय । ये च [फलावगमे
सत्यपि] न प्रवर्तन्ते तेषां कर्तव्यम् । <q>अतः प्रवृत्त्यवगतिरेव प्रवर्तने हेतुः</q> ।
न फलम् । प्रवृत्त्यवगमे जातेऽपि <q>अप्रवर्तमानाः श्रुतमुत्सृजन्ति कर्तव्यं न
कुर्वन्तीति । अतः सुतरां</q> त्वत्पक्ष एव <q>शास्‍त्रस्याननुष्ठापकत्वम्</q> । अस्मत्पक्षे
<pb n="027"/>
---<q>ननु च कर्त्रधिकारपक्षे नियोगोऽनर्थकः</q> । कथमनर्थकः ? उत्तरं---<q>कर्ता हि
व्यापृतो व्यापृतान् व्यापारयिष्यतीति वा कारकव्यपदेशं लभते</q> । वर्त-
मानेन भूतेन भाविना वा व्यापारेण कारकव्यपदेशः न पुनः कालत्रयेऽपि व्यापारा-
भावे । व्यापरन्ति इति प्रकृत्य(न)न्तरं भौवादिकम् न पुनः पृङ् व्यायामे इति
तौदादिकः । ततः किमित्याह <q>तत्र ब्राह्मणादयो यागादिषु किं व्यापृतवन्त
इति कर्तृव्यपदेशं लभन्ते । अथ व्यापरन्तीति अथवा व्यापारयिष्यन्तीति ।
यदि तावद्व‍यापृतवन्तः किं नियोगः करिष्यति । अथ व्यापरन्तीति
तथाप्यनर्थक एव</q> द्वयोरपि प्रवृत्तत्वात् प्रवृर्त्त्थं च नियोग इत्यानर्थक्यम् । <q>अथ
व्यापारयिष्यन्तीत्यप्यभिप्रायः</q> । दूषयति---<q>प्राङ्‌नियोगाद्विज्ञानमिदम्
कुतः ?</q> यस्य नियोगसंबन्धोऽस्ति स तद्वशात् व्यापारयिष्यतीति ज्ञायते । यस्य
पुनर्नियोगसंबन्धो नास्ति स(ह)[न]व्यापारिष्यतीत्येतच्छक्यं विज्ञातुम् । <q>नियोगादेव
भविष्यतीदं ज्ञानमिति चेत् । न तर्हि कर्तुर्नियोगः</q> नियुक्तस्य कर्तृत्वं
<q>नियोगसंबद्धस्य कर्तृता प्राप्‍नोति तस्मात् कर्तुरधिकारो दुर्भणः</q> । परिहरति---
<q>ननु चैवं सति सर्वकारकसंबन्धापलापः प्राप्‍नोति</q> । प्राङ्‌नियोगसंबन्धात्
तत्रापि कारकत्वायोगात । <q>कारकशून्यासु च क्रियासु किं नियोगः
करिष्यति । अथानुष्‍ठेयतया सर्वकारकग्राममवगम्य तस्य नियोगो</q>﻿
<pb n="028"/>
<q>भविष्यतीति कर्तर्यपि तुल्यम् । एवं कर्तृकर्तृकं यत् कर्म तत् तेनैव
कर्तव्यमिति करिष्यमाणाभिप्रायेण</q> च संबन्धसिद्धिः । यो यत्र कर्तृत्वेनावगम्यते
तत्तेनैव कर्तव्यम् । अन्यथा कर्तृनियमावगमबाधः । ततश्च करिष्यमाणाभिप्रायेण
कर्तृत्वेन संबन्धः सिद्ध‍यति । <q>अतः कर्त्ररधिकारेप्यनवद्यम् । अवश्यं चैतत्</q>
यत्कर्तृकं यत्कर्म तत् तेनैव कर्तव्यमित्य<q>भ्युपगमनीयम्</q> । सिद्धान्ती कारकाणां
कारकातिरेकिणीं दशां नाङ्गीकरोति यथा कर्तुरधिकारेऽपि अनवद्यरूपात् । <q>तेषामपि</q>
संबन्धसिद्ध‍यर्थं हि यस्मा<q>न्नैवान्यः संबन्धो विज्ञायते</q> विशिष्टकारकनियमवतीं
<q>नियोगसिद्धिं मुक्त्वा</q> । एतदुक्तं भवति---यथा करणविशेषनियमात् तदेव करणं
तथा कर्तृविशेषनियमात् स एव कर्ता भविष्यति । उपसंहरति---<q>तस्मादसंबन्धो
वा प्राङ्‌नियोगादभ्युपगमनीयः</q> । अथ भविष्यदवस्थापेक्षया नियोगनिमित्तं
कारकाणां संबन्धः तदा <q>तन्निमित्तैव</q> सा <q>प्रागपि</q> विनियोगकर्तृ<q>संबन्धावगति-
रिति</q> । यदि पुनरेकस्यापि कारकस्य संबन्धो नाभ्युपगम्यते तदा कारकशून्यासु
क्रियासु नियोगानुपपत्तेः नियोगैकविषयस्य <q>स्थितं प्रामाण्यमुद्धरणीयम्</q> । न च
तद्युक्तं स्थितत्वादेव इति । अथ कश्चिच्चोदयति---<q>ननु राज्यादिषु प्रागधि-
कारात् क्रियाकारकसंबन्धो दृष्टः</q> । तेन किमिति करिष्यमाणाभिप्रायेण संबन्ध-
सिद्ध‍या अभिरुच्यते । कीदृशे लौकिके प्रयोगे इत्यत्राह---<q>एवंकर्तृके</q> राज्ये ।
मध्ये पृच्छति---<q>कथंकर्तृके ?</q> विद्दच्छराभिजनकर्तृके भवानधिक्रियत इत्येवंविधे
दण्डनीत्यादिशास्त्रवर्तिनि प्रयोगे विशिष्टकर्तृविषयं प्रागुक्त्वा अधिकारः क्‍वचिदुच्यत
इति । परिहरति-<q>युक्तं राज्यादिष्वतीतेषु</q> पुरुषेषु <q>तद्गुणस्य</q> विध्यादिगुणशक्तीनां
<q>कर्तृभावदर्शनात्</q> । अस्यार्थः - राज्यादिषु युक्त एवायं प्रयोगः पूर्वपुरुषाणां
<pb n="029"/>
यत्कर्तृकत्वमवगतं तदभिप्रायेणोच्यते विद्दच्छराभिजनकर्तृक इति । तथा संप्रति
न तस्य तादृशे विषये कर्तृत्वप्रदर्शनायेदमुच्यते भवानधिक्रियत इति । तेन युक्त-
मेव तत्र भूतकर्तृप्रदर्शनम् । <q>इह पुनः नियोगादृते पुरुषान्तरं</q> कर्तृत्वेन <q>न
शक्यते वक्तुं</q> तत्पूर्वकत्वात् सर्वपुरुषाणां प्रवृत्तेः । तेन भविष्यदभिप्रायेण कर्तृ-
संबन्धवर्णनम् । <q>दण्डनीत्यादिषु पुनः दर्शनान्तरपूर्वकत्वादुपदेशस्योपपद्येतापि
अनुभूतकर्तृकेपि विषये पुरुषविशेषस्याधिकारः</q> । कर्त्रन्तरकर्तृके कर्मणि
कर्त्रन्तरसंबन्धानुपपत्तेः न कर्तृप्रतिपादनमुपपद्यत इति कर्तृत्वातिरिक्तता अधिकृत-
स्योच्यते अतः कर्तुरन्योऽधिकृत इति तत्राह---<q>तत्रापि च अर्हत्यर्थकथन-
मात्रमेवेति कर्त्रधिकार एव; नाधिकारात् कर्तृत्वम्</q> । अस्यार्थः-विद्दच्छराभिजन-
इत्यस्यार्थः यत्र राज्ये विद्दच्छरोऽभिजातः कर्तृत्वमर्हति तत्र भवतः कर्तृत्वमिति न
कर्त्रन्तरावरोधदोषः । अतः कर्तैवाधिकृतः । (कर्तुरिति) <q>कर्त्रधिकारे च स्वर्ग-
कामित्वं कर्तृविशेषणं न फलविशेषणमिति सिद्धम्</q> । एवं च <q>सर्वं
सर्वस्यानुष्ठेयम्</q> । यदि हि नियोज्यविशेषणानि स्वर्गकामादीनि पदानि स्युः
तदा भेदेनैव कामनोपादानात् सर्वं सर्वस्यानुष्ठेयं न स्यात् । यदा तु
कर्तव्यतावगममात्रेण कामनामङ्गभूतामुपादाय कर्म कर्तव्यं तदा सर्वं कर्म सर्वस्य
पुरुषस्यानुष्ठेयम् तथा भागशो विद्योपदेशोऽयम् । एवं च भागशः भागेन कर्मोप-
देशेन <q>विद्योपदेशोऽयं सर्वपुरुषस्य सर्वकर्मानुष्ठानात् कृत्स्‍नसिद्धिः</q> चोदित-
कृत्स्‍नार्थानुष्ठानसिद्धिः । एतदुक्तं भवति---सर्वस्य सर्वानुष्ठानं वदन् एक एवानुष्ठा-
तेति दर्शयति । तेनात्मैक्यप्रदर्शनमिदं अनुष्ठानोपदेशमुखेन । <q>तदिदमुक्तं</q>---﻿
<pb n="030"/>
<q>सर्वमिदं ब्रह्म भागश उपदेशमुखेन ज्ञानतोऽनुष्ठानतश्चोपदिश्यत इति</q> । तत-
स्तत्त्वं प्रकाशयेदिति विधानात् । कर्मविधीनां तत्त्वज्ञाने विनियुक्तत्वात् ज्ञानतो
भागशः उपदेशमुखेनात्मैक्यमुपदिश्यते---सर्वस्य सर्वमनुष्ठेयमिति ऐकात्म्यमनुष्ठानत
उपदिश्यते । यत एवास्मात् कर्मोपदेशात् ऐकात्म्यमवगम्यते <q>अत एवोद्गारः
कर्त्रधिकारवादिनां <quote>‘असत्ये वर्त्मनि स्थित्वा ततस्सत्यं प्रकाशयेत्’</quote> इति</q> ।
सर्वोपदेशानाप्रयं विधिरिति मन्यते । ततस्तत्त्वं प्रकाशयेदिति <q>सर्वोपदेशानां</q>
तत्त्वप्रकाशनायायं विनियोगविधिः, सर्वोपदेशास्तत्त्वप्रकाशने विनियुक्ता इत्यर्थः । तेन
तत्वप्रकाशने विनियुक्तत्वात् कर्मोपदेशप्रतिभासोऽविद्यैव अन्यपरत्वाद्वाक्यस्य <q><quote>‘त इमे
सत्याः कामा अनृतापिधाना’</quote> इति श्रुतेः</q> । भागशोभागश उपदेशोऽनृतमभि-
प्रेतं तत्त्वप्रकाशने विनियुक्तत्वात् । अतोऽन्यपराद्वाक्यात् कर्मोपदेशप्रतीतिरनृतमिति ।
तथा च <q>रागादिनिबन्धनश्च व्यवच्छेदो</q>ऽनृतमभिप्रेतम् सत्याः कामादय इति
श्रवणात् । तस्मात् कारकाधिकारदर्शनात् अधिकारान्तरदर्शनं व्यामोहः । अनेन
प्रकृतमुपसंहृतम् । यत एव च कर्त्रधिकारः <q>अत एव च धर्मशास्त्रकाराः पठन्ति-
कामात्मता न प्रशस्तेति</q> कामसिद्धिं <q>फलसिद्धिमवैदिकीं मन्वानाः</q> निष्फलत्वात्
कामनाया(यां) अप्रशस्तां(स्ततां) कामात्मतामाह । काम्यो हि <q>वेदाधिगमः कर्म-
योगश्च वैदिक</q> इति <q>ज्ञाने कर्मणि च विनियोगं मन्यते</q> । यदा ऐकात्म्य-
लक्षणतत्त्वप्रतिपत्तिपरतया सर्वोपदेशा विनियुक्ताः तदा विहितत्वात् काम्यो वेदाधि-
गमो वेदार्थाधिगमः । यदा च (न) कर्मोपदेशमात्रपर[रा] भागश उपदेशाः तदा
वेदेऽपि विहितत्वात् कर्मयोगोऽपि काम्य एव । <q><quote>“सर्वं खल्विदं ब्रह्म तज्जला-</q>﻿
<pb n="031"/>
<q>निति शान्त उपासीत इत्यमुमेव कर्त्रधिकारपक्षं ब्राह्मणवादो द्योतयति ।</q>
कथं द्योतयतीत्याह---<q>काम्ये हि</q> कर्तव्यतया <q>उपदिश्यमाने न सर्वकर्तृसाध्य
कर्म भवति । भेदेन</q> अधिकारिविशेषणभूत<q>कामदर्शनात् । अतः सर्व-
स्यैक्यं न सिद्ध‍यति ।</q> सर्वस्य सर्वानुष्ठानपक्षे सर्वोऽनुष्ठाता एक इति सिद्ध‍यति
सर्वस्यैक्यम् । <q>ततश्च पुरुष एवेदं सर्वमित्यादयो मन्त्रार्थवादा अनुपपन्ना
न स्युः ।</q> ननु च अत्रापि पक्षे भेदवादानां का गतिरित्याह---<q>मेदवादास्तु मागश
एव चेदुपदेशो यः कर्मविशेषविषयः तदाश्चित इति परिहृतम् । एकत्वं
तु पारमार्थिके भेदे किमाश्रितं भविष्यति ।</q> यत एव कर्त्रतिरेकी नियोज्यो
नास्ति <q>अत एव भगवान् पाणिनिः पच्यादिषु</q> धातुषु <q>क्रियाकारकव्यतिरेकेण
न नियोगार्थे नियोज्यं नाम कर्मान्तरं स्मरति । ननु 1युजिरपि पच्या-
दिष्वेव पठ्यते</q> तेन हि पूर्वस्यैव युजेः कर्मस्मरणात् पाणिनिना नियोज्योऽपि
स्मृत एव । परिहरति---<q>सत्यं पठ्यते न पुनः युजेः कर्म यागादिषु कर्तेति ।</q>
एतदुक्तं भवति । पूर्वं नियोज्यस्य सतः पश्चात् कर्तृत्वमिति न स्मरति । ए(क)त-
मर्थमगृहीत्वैव पुनश्चोदयति---<q>ननु च भवतैवेदमुक्तं कर्ता हि नियुज्यत इति ।</q>
एवं च वदता <q>तदिदमुक्तं भवति यागादिषु कर्ता युजेः कर्मेति ।</q> परहरति---
<q>यदि युजेः साधनं कर्तृरूपं नियुज्यत इत्युच्यते सिद्धो नः पक्षः</q> यदा कर्तुः
नियोज्यत्वं स्मरति तदा सिद्धः एव पूर्वः पक्षः <q>किं तर्हि इदमुक्तं न स्मरति</q>
<note>1. तिपूर्वकयुजेरित्यर्थः---मा.</note>﻿
<pb n="032"/>
भगवान् पाणिनिरिति । अकारकाभिप्रायं तदुक्तम् ।</q> अकारकभूतं नियोज्यं
न स्मरतीत्यर्थः । एतदेव विवृणोति---<q>तत्र कामे साध्ये पूर्वं तावत् नियोगः
ततश्च नियोगात् कर्तृत्वं</q> नियोग <q>इत्यर्थान्तरापत्तिः अर्थान्तरे चानवगतस्तति
रस्तीत्युक्तम् । तदिदं कामिनां फलाशंसनं आकाशे बकबन्धन(मिवं)-
प्रभं कामिनां मोह इत्युक्तम् । तस्मात् कर्त्रधिकारः सूरिभिरुक्तः भूतं
भव्यायोपदिश्यते इत्य</q>नया युक्त्या । यत एव कामोपयोगेन[कामोऽपि नियोगेन न]
साध्यते <q>अत एव चाख्यातभेदोप्युपपद्यते किञ्‍चिद्गुणकर्म किञ्‍चित्प्रधान-
कर्मेति । काम्ये पुनस्साध्ये सर्वाख्यातानां गुणभावापत्तिः</q> फलं प्रति गुण-
भूतत्वात् । <q>ततश्च तानि द्वैधमिति सूत्रार्थोऽनुपपन्नः स्यात् । ननु च नित्याभि-
प्रायः सूत्रार्थी भविष्यति ।</q> नित्यानां फलाभावात् । <q>न नित्याभिप्रायः</q>
सूत्रार्थः । <q>तत्रापि</q> नित्येष्वपि <q>कारणं अर्थान्तरापत्तिदर्शनात् <quote>“यैस्तु द्रव्यं
चिकीर्ष्यत”</quote> इति गुणतैव प्राप्‍नोति ।</q> अस्यार्थः---यदा कामाधिकारे यागा गुण-
भावेनाख्यातेनोच्यन्ते तदा नित्याधिकारेपि गुणभावेनैवाख्यातेनाभिधानं कर्तव्यम् ।
अन्यथाऽनेकार्थप्रसङ्गात् । न च गुणभावो निर्विषयः कारकाणां विशेषदर्शनेन
<pb n="033"/>
तदर्थतया गुणभावोपपत्तेः । <q>अस्मत्पक्षे पुनः द्रव्यपरतया उपदेशे गुणभावः ।
क्रियापरे ह्युपदेशे प्राधान्यमिति सूक्तम् ।</q> ननु द्रव्यचिकीर्षामात्रेण सूत्रकारो
गुणभावमाह न पुनर्द्रव्यपरत्वेनोपदेशस्य, तत्राह---<q>चिकीर्ष्यत इति चोपदेशाभि-
प्रायेण ।</q> यदेव हि शास्त्रालोचनया प्रधानं प्रतिभाति तदेव चिकीर्ष्यते नान्यदिति ।
तेन यागादिषु क्रियापरत्वे उपदेशस्य प्रधानकर्मता । द्रव्यपरत्वे तु गुणकर्मतेति
सिद्धं द्वैविध्यम् ।</p>
<p><q>अत्राभिधीयते । स नाम कर्तृविशेषणं भवति यस्य विशेषण-
भाव[वे]कारक उपपद्यते । इह पुनः प्रीत्यपगमे तदेव तु द्रव्यं न स्वर्ग-
शब्दाभिलपनीयम् ।</q> अतः[न] प्रीतिवचनः स्वर्गशब्द इति । <q>किमतो यद्येवं ?</q>
उत्तरं---<q>इदं ततो भवति---इष्टं कामस्य विषय इति । ततः किं ? नेष्टं
परनिष्पत्तये भवति ।</q> इष्टरूपा प्रीतिः यागनिष्पत्त्यर्था न भवति । <q>इष्टार्थं हि
सर्वम् ।</q> एतदेव विवृणोति---<q>एतदुक्तं भवति---इष्टसंयुक्ते हि वाक्ये तदर्थ-</q>
कतयैव <q>ह्यन्वयोऽन्येषां पदार्थानाम् ।</q> अतस्तथात्र वाक्यार्थो वर्णयितव्यः
यथा इष्टनिष्पत्त्यर्थः इतरेषां पदार्थानामन्वयो भवति । तत्र यदि कर्तृविशेषणताऽऽ-
श्रीयते समुद्रवदुपसर्जनता स्वर्गस्य स्यात् । नियोज्यविशेणत्वे तु वक्ष्यमाणन्यायेन
काम्यसिद्धिपर्यन्तत्वान्नियोज्यभावस्य इष्टार्थे पदार्थानां [अन्वयो] भवतीति नियोज्य-
विशेषणता स्वर्गस्याश्रयणीया । यदिदमस्माभिरुक्तं <quote>‘नेष्टं परनिष्पत्तये’</quote> इति
तदिदमुक्तं---प्रीतिरूपत्वात् कामसंबन्धाच्च इष्टार्थश्चान्वयोऽन्येषां पदार्थानां
<q><quote>“कर्माण्यपि जैमिनिः फलार्थत्वात्”</quote> <quote>“फलं च पुरुषार्थत्वात्”</quote> इति ।</q>
﻿<pb n="034"/>
इष्टत्व देव फलस्य न <q>क्रत्वर्थं</q> फलमित्यर्थ । फलं च पुरुषार्थत्वादित्यत्र चोदयति---
<q>ननु चेष्टः स्वर्ग इत्युक्तम्</q> प्रीतिरूपत्वात् कामसम्बन्धाच्च इष्टार्थश्च न्वयोऽन्येषां
पदार्थानामित्युक्तम् । <q>स च पुरुषार्थ इति विप्रतिषिद्धम् ।</q> परिहरति---
<q>अपुरुषार्थस्य वा कथमिष्टता</q> इच्छाविषयो हीष्ट इत्युच्यते । आत्मसंबन्धिनी च
प्रीतिरिष्टेति नापुरुषार्थस्येष्टता । <q>एवं तर्हि पुरुषार्थमेवेदं सर्वमित्युक्तं भवति</q>
नेष्टार्थता । राद्धान्ती परितुष्ट आशास्ते---<q>सत्यमेवं प्राज्ञोऽप्यायुष्मान्
भव ।</q> पुनश्चोदयति <q>इष्टोपन्यासस्तर्हि किमर्थः ?</q> शास्त्रस्य पुरुषार्थत्वादेव
नियोज्यविशेषणता स्वर्गकामस्योच्यतामिति भावः । उत्तरं <q>नेष्टार्थत्वादृते
पुरुषार्थता सिध्यति</q> शास्त्रस्य । पुरुषार्थेनैव शास्त्रेण भवितव्यमिति नास्ति प्रमाणम् ।
इष्टत्वादेव तु स्वर्गस्य पुरुषार्थता शास्त्रस्य सम्भवतीति सार्थ एवेष्टोपन्यासः
यदिदं पुरुषस्य कर्मजन्यफलयोगितया कर्मणि शेषित्वम् स चायमधिकार
इत्युच्यते ।</q> ईश्वरवचनो ह्यधिकृतशब्दः । अस्मिन् ग्रामे अयमधिकृतः ईश्वर
इति गम्यते । तेनैश्वर्यमेवाधिकारः कर्मणि । यत एव च कस्यचित् कर्मण्यप्यैश्वर्य-
मस्ति <q>अत एव तुल्येपि कर्तृत्वे स्वामिकर्मकरव्यपदेशः ।</q> यदि कर्तृत्वाति-
रिक्तं स्वामित्वं न स्यात् । तस्मादधिकारादेव स्वामिव्यप/?/देशः । परार्थ कर्मकारित्वाच्च
कर्मकरव्यपदेशः । अत्र चोदयति---<q>ननु च यागे नैव कर्मकरस्सम्भवति ।</q> स्वत्याग-
रूपत्वेन यागस्य स्वयमेव कर्तेति न पुरुषान्तराद्यनुप्रवेशस्संभवति । परिहरति---
<q>न नाम पदार्थे</q> यागमात्रे संभवति । <q>शास्त्रार्थे तु</q> अधिकारसाधनीभूते यागे
अनेकपदार्थोपकृते पदार्थान्तरानुष्ठानसिद्धये <q>संभवत्येव</q> कर्मकरः । <q>पदार्थास्तु</q>﻿
<pb n="035"/>
<q>सामर्थ्येनापि व्यवतिष्ठेरन् ।</q> कञ्चिदेव कश्चिदेव पदार्थं करोति न सर्वः सर्वम् ।
<q>ननु च भावार्थाः कर्मशब्दा इत्युक्तम् ।</q> अस्यार्थः-भावार्थाः कर्मशब्दा इत्यत्र
भावार्थानां साध्यत्वमुक्तम् न च साध्यद्वयमेकस्मिन् वाक्ये संबध्यत इति । <q>न च
कामे साध्ये यागे कर्तृत्वमुपपद्यत इति</q> काम्ये स्वर्गादौ साध्ये यागे कर्तृत्वं नोपपद्यत
इति यागे कर्तृत्वाभावात् कर्तृसंख्ङ्‍यावाचिनी यजेः परा किञ्चिद्विभक्तिर्न युज्यते । <q>कथं
स्वर्गशब्दे इष्टवचने ग्रामादिष्वधिकारसिद्धिः</q> ग्रामादिशब्दानामिष्टवचनत्वाभावात् ।
अनन्तरं चोद्यं परिहरति---<q>उक्तं कामविषयतया स्वर्गाद्युय/?/न्यासो न काम-
विशेषणतयेति ।</q> एतदुक्तं भवति-कामविषयवचनतया स्वर्गादीनां सिद्धान्तोऽभि-
मतः, सचायं प्रकारः ग्रामादिष्वविशिष्टः इति । <q>ननु चान्वयव्यतिरेकौ स्वर्ग एव
संभवतः ।</q> परिहरति---<q>उक्तमस्माभिः विषयप्रदर्शनार्थावन्वयव्यतिरेकौ ।</q>
अन्वयव्यतिरेकाभ्यां हि प्रीतिवचनतया स्वर्गशब्दस्य कामविषयतया स्वर्ग उच्यत
इति । <q>कामसंयोगात्तु ग्रामादीनां विषयत्वसिद्धिः ।</q> न ह्यकाम्यं कामना-
मर्हतीत्युक्तम् । तस्मात्तेष्वपि सिद्धोऽधिकार इति । द्वितीयं चोद्यमनुभाषते---<q>यदपि
काम्ये साध्ये यागे कथं कर्तृत्वमिति ।</q> परिहरति---<q>केन वोक्तं यागे कर्तृत्व-
मिति । यागे त्वधिकारः तत्सिद्ध‍यर्थं चार्थात् कर्तृत्वं</q> ईश्वरतैव ।
निष्पत्तिमन्तरेण क्रियायाः फलभावो(वे) नोपपद्यत इति यागसिद्धौ पुरुषस्य कर्तृत्वम् ।
यत एव यागेप्यर्थात् कर्तृत्वं <q>अत एव सङ्ख्यानिवेशः</q> । यदि स्वर्गसिद्धौ कर्तुः
सतो यागेऽधिकारः तदा कर्तुरधिकार इत्युच्यते । यागे कर्तुस्सतोऽधिकारो नास्ति ।
किन्तु यागेऽधिकृतस्य कर्तृत्वमिति तेन नास्ति दोषः । लोकव्यवहारानुसारितया
<pb n="036"/>
स्वपक्षेऽभ्युच्चयमाह---<q>लोकेऽपि चान्यत्राधिकृतोऽन्यत् साधयति ।</q> तथा
<q>राजकर्मस्वधिकृतोऽमात्यः स्वार्थं साधयति । तत्सिद्ध‍यर्थं तु राजकर्मणि
कर्तृत्वम् ।</q> प्रथमं चोद्यमनुभाष्य परिहरति---<q>यदपि भावार्थाः कर्मशब्दा इति
यत्राधिकारः</q> तेभ्यः <q>फलावगतिरित्युक्तं भवति ।</q> अस्यार्थः - यदिदं यागस्य
साध्यत्वमुक्तं भावार्थाः कर्मशब्दा इत्यनेन तेनेदमुक्तं भवति येषु यागेषु भावार्थेष्वधि-
कारः तेभ्यः फलावगतिरिति । एतदेव विवृणोति-<q>तेन साधनेन स्वार्थमभिनिर्वर्त-
येदित्यर्थः ।</q> तेनाधिकारी विषयभूतेन भावार्थेन साधनेन स्वार्थमभिनिर्वर्त-
येदित्यर्थः । एतदुक्तं भवति - भावार्थः साधनतयैव संबध्यते । साधनस्य हि
तादृशं रूपं यत् कर्तृव्यापारविषयो भवति । यथा परशुः । उद्यमननिपातनलक्षणो हि
कर्तृव्यापारः परशुविषय एव न साक्षात् द्वैधीभावविषयः । तथापि द्वैधीभावस्साध्यः
साधनमेव परशुः । एवमिहापि पुरुषप्रयत्नसाध्यौ स्वर्गनियोगौ । न च तयोः
साक्षात् पुरुषप्रयत्‍नविषयता । किन्तु यागादेः साधनस्य तथा सति अभूतस्वभावत्वात्
भावार्थानामुत्पत्तिरनेन पुरुषप्रयत्‍नेन । न चैतावता साधनत्वहानिः साध्यत्वहानिः
साध्यत्वापत्तिरेव वा, नियोगस्य फलस्य साध्यत्वावगमात् । तेन साधनभावापत्त्यैव
यागादेः कर्तृव्यापारविषयतया साध्यता भावार्थाधिकरणे प्रदर्शिता । कथं पुनः
अन्यविषयस्य कर्तृव्यापारस्यान्यसाध्यता भवेत् ? उद्दिश्य प्रवृत्तत्वात् । नियोगं फलं
चोद्दिश्य कर्तृत्वव्यापारः प्रवर्तते । नान्तरीयकतया तु साधनीभूतभावार्थविषयो
भवति नान्तरीयककर्तृव्यापारविषयत्वादेव भावार्थानां अनीप्सितकर्तव्यता इष्यते ।
यत एव भावार्थाः साधनतथैव संबध्यन्ते <q>अत एव तृतीयासामानाधिकरण्यात्
उद्‌भिदादीनां नामता उक्ता ।</q> अन्यथा हि तृतीयान्तानां भावार्थनि(इ)ष्ठत्वान-
वगमात् इच्छासामानाधिकरण्यं(न)स्यात् । यदि स्वर्ग एव साध्यः <q>तर्हि किमिदमुक्तं</q>﻿
<pb n="037"/>
<q>नाम्नः सकाशात् कर्तव्यता नावसीयत इति । केन वोक्तं तदन्यथा</q>,
प्रातिपदिकं कर्तव्यतां नावगमयत्येव । <q>कथं तर्हि कामस्य कर्तव्यता ?</q>
उत्तरं---<q>इष्टत्वावगमात्</q> इष्टविषयत्वादित्युक्तम् । ननु यदि नियोज्योऽसौ वाक्यार्थे-
ऽन्वयी स्यात् तदा इष्टत्वावगमात् नियोज्यविशेषणतयाऽन्वयः स्यात् न चासा-
वस्तीत्याशङ्क्य मूलयुक्तिमाह---<q>अवश्यं चैतदेवमभ्युपगन्तव्यम् ।</q> कर्तृव्यति-
रिक्तो नियोज्योऽवश्याङ्गीकरणीयः । <q>न हि क्रियाकारकसंबन्धमात्रावगमा-
दनुष्ठानावगतिः । देवदत्तः काष्ठैः स्थाल्यामोदनं पचतीत्येवमादिषु</q> वर्त-
मानापदेशेषु सत्यपि क्रियाकारकसंबन्धे अनुष्ठेयमित्यवगमाभावात् । <q>ननु च
लिङादिभ्योऽनुष्ठानावगतिर्भविष्यति ।</q> देवदत्तः पचेत् इति लिङादियुक्त-
वाक्यश्रवणे प्रवृत्तिदर्शनात् अनुष्ठानावगमं च विना तदसंभवात् लिङादिभ्योऽनुष्ठा-
नावगतिर्भविष्यतीति विज्ञायते । <q>कस्य लिङादयोऽनुष्ठानं ज्ञापयन्ति इति ।</q>
अस्यार्थः-यद्यपि लिङादयः कार्यबोधकतया अनुष्ठानावगमं कुर्वन्ति इति यश्च
स्वसंबन्धितयाऽनुष्ठानमवबुध्यते स प्रवर्तते । तेन यस्यानुष्ठानं ज्ञापयन्ति लिङादयः
सोऽधिकारी तावदङ्गीकरणीयः । यदर्थं हि यत्कर्म तस्य तत्र कर्तव्यतावगतिः ।
यस्य नियोज्यत्वं तस्याधिकारिता । तेन पूर्वं नियोज्यत्वेन देवदत्तादीनां संबन्धः ।
पश्चादधिकारितायामनुष्ठानावगतिः । ततोऽनुष्ठानमिति ।</p>
<p><q>ननु च कर्तरीत्युक्तम् ।</q> कर्तुरनुष्ठानं लिङादयोऽवबोधयन्तीत्युक्तम् ।
पृथक् परिहरति---<q>अयुक्तमुक्तम् । इतरेतराश्रयप्रसङ्गात् ।</q> यस्यानुष्ठानावगतिः
तस्य कर्तृता । यस्य च कर्तृत्वं तस्यानुष्ठानावगतिरित्युक्तम् । <q>तथा च कर्तुर्नि-
योगोऽनर्थक इति ।</q> यदि च कर्तृत्वं यावत्सम्पन्नं किमपरं कार्यत्वावगमेन ।
<pb n="038"/>
इतरेतराश्रयं विवृणोति---<q>यदि हि नियोगात्1 कर्तृत्वं कर्तृत्वे च नियोग इति
इतरेतराश्रयापत्तिः ।</q> तस्मान्नियोग एव पूर्वमङ्गीकरणीयः ततो <q>नियोगात्
कर्तृत्वं मन्तव्यम् । नियोज्यावगतिस्तु अन्यतः एवायमत्र ।</q> नियोज्यो
नाम कार्यस्य बोद्धा कार्यं प्रति बोद्ध‍ृतया स्वर्गकामादय उपादीयन्ते । लोके च
संबोधनविभक्तियोगात् बोद्ध‍ृतयाऽन्वयो देवदत्तादीनाम् । तेन लोकव्यवहारानु-
सारेणापि नियोज्यो वाक्यार्थान्वयीति सिद्धम् । यदीष्टसंबन्धान्नियोज्यविशेषण-
समर्पकता एवं तर्हि <q>यावज्जीवादिषु कथं ?</q> सिद्धान्ती पृच्छति---<q>कथं वाऽत्र
न भविष्यति ?</q> पूर्वपक्षी त्वाह---<q>सिद्धवदुपदेशाज्जीवनस्य</q> यदि साध्यतया
जीवनमुपदिश्यते तदा साध्यत्वावगमात् तदानुगुण्येन नियोज्यविशेषणं स्यात् ।
यदा तु सिद्धवज्जीवनमुपदिश्येत तदा न नियोज्यविशेणता । राद्धान्तैकदेशी
वदति---<q>त्वयैव तर्ह्युक्तं न जीवनं कर्तृविशेषणतयाऽन्वेति सिद्धत्वादेवेति ।</q>
दूषयति---यदि तावत् सिद्धत्वादेवेति निष्पन्नत्वादेवेत्यभिप्रायकं <q>अयुक्तमिदं सिद्ध-
मेव हि कारकं विशेषणतयाऽन्वेति न साध्यम् ।</q> अथ सिद्धत्वादवगतत्वादिति
मतं तत्राह---यदि नाम विशेषणफलमत्र न सम्भवति <q>न पुनरन्वयोऽपि अन्वयाच्च
फलावगतिश्शाब्दी, न फलवतोऽन्वयः सापेक्षत्वप्रसङ्गादिति ।</q> यदि फलमव-
गम्यान्वयो वर्ण्यते तदा फलावगमापेक्षं वेदस्यावबोधकत्वमिति सापेक्षता स्यात् ।
<q>तस्मात् कथमत्राधिकारो</q> जीवनादिष्विति <q>वक्तव्यम्</q> ।</p>
<p><q>अयमुच्यते---यावज्जीवमिति यावच्छब्दो नान्वेति कर्तृविशेषण-</q>
<note>1. तन्नियोगात्</note>﻿
<pb n="039"/>
<q>पक्षे । कथं ? न यावज्जीवं प्रयोगस्संभवति</q> फलार्थिनो यावज्जीवं प्रयोगस्सं-
भवति । (यदि)<q>वीतायां फलेच्छायामप्रयोगात् ।</q> यदि जीवनं कर्तृविशेषणं भवति
तदा स्वर्गकामाधिकारानुप्रवेशिता, नाधिकारान्तरम् । नं च फलार्थितया यावज्जीवं
प्रयोगस्संभवति । यदि (जीवि)हि वीतायामपि फलेच्छायां प्रयोगः स्यात् तदा
जीवनं प्रयोगे व्याप्येत । न चैतदस्ति । तस्माद्यथा जावनव्याप्तिः प्रयोगे (न)स्यात्
तथा वाच्यम् । निमित्तभूते च जीवने व्याप्तिरुपपद्यत इति निमित्तत्वमेव जीवन-
स्याभ्युपेयम् । <q>तच्च</q> जीवननिमित्तं[त्तत्वं] <q>अधिकृतसंबन्ध उपपद्यते ।</q> अधि-
कारायत्तत्वादनुष्ठानस्य न कर्तृसंबन्धे निमित्तत्वोपपत्तिः । <q>कर्तृसंबन्धे हि यावदे-
वोक्तं यजेतेति तावदेव जीवता यष्टव्यमिति ।</q> तेन न निमित्तत्वोपपत्तिः ।
ननु माभून्निमित्तत्वं किमेतेनेत्यत्राह---<q>यावच्छब्दानुपपत्तिर्दर्शिता ।</q> असति
निमित्तत्वे (न)कर्तृविशेषणनियोज्यविशेषणसन्देहे नियोज्यविशेषणतैव न्याय्या प्राथम्या-
दित्याह-<q>न च प्राक्कर्तृत्वसंयोगात् नियोज्यापरिज्ञाने कर्तृत्वसिद्धिरित्युक्तम् ।</q>
अपि च कर्तृविशेषणपक्षे आनर्थक्यात् <q>पक्षान्तरावलम्बेनापि (न) प्रयोजन-
वत्ता वक्तव्येति न्यायविदो मन्यते ।</q> तेनार्थवती नियोज्यविशेषणताऽऽश्रवणीया ।
यथा अवश्याश्रयणीयतया नियोज्यविशेषणता(या) स्वर्गकामादीनाम् । <q>न तर्हि
इष्टत्वादधिकारसिद्धिः ।</q> राद्धान्ती आह---<q>न नाम</q> यद्यप्यवश्याश्रयणीयतया
नियोज्यश्रवणं तथापीष्टत्वं अधिकारिविशेषणत्वे न न हेतुः, अपि तु हेतुरेवेष्टत्वेन । न
हि अक्रियार्थता अक्रियार्थत्वेन चाधिकारिविशेषणमिति नेष्टम् । परनिष्पत्तय इति
स्यात् क्रियार्थता । अक्रियार्थत्वे च तदर्थतैव क्रियायाः तदर्था च क्रिया नियोज्य-
विशेषणत्वे भवतीति नियोज्यविशेषणत्वं निश्चीयते । उपसंहरति---<q>इति सिद्धो
<pb n="040"/>
<q>नैमित्तिके नित्ये चाधिकारः । यत्पुनरिदमुक्तं 1साधनत्वेनेतरेषामिव कार-
काणां कर्तृत्वसिद्धिरिति ।</q> यथा करणादीनि कारकाणि साधनत्वेनावगम्यन्ते
तथा कर्तापि साधनत्वेनैवावगम्यते । <q>अतश्च क्रियासंबन्धितयैव नियोज्याव-
गतिरिति ।</q> अनुभाष्य दूषयतिः---<q>अयुक्तमिदं, अनुष्ठानतोऽपि क्रियासंबन्धो-
ऽवगम्यते संबन्धान्तरस्याविद्यमानत्वात् ।</q> अस्यार्थः---कर्तुर्हि क्रियासंबन्धो
ऽनुष्ठाननिबन्धनः । न चानुष्ठानावगतिं विनाऽनुष्ठानमस्ति । न चाधिकारं
विनाऽनुष्ठानावगतिः कर्मणि । न च स्वसंबन्धिकार्यबोधं विनाऽधिकारः । तेन
नियोज्यता प्रागाश्रयणीया । <q>तस्मात् यथोक्तमेव न्याय्यम् ।</q> इष्टत्वावगमात्
स्वर्गादेः, इष्टार्थतया च सकलपदार्थान्वयात् नियोज्यविशेषणता स्वर्गकामादे(र्यु)रुक्ता,
तामक्षममाण आह---<q>कर्मणि नियुज्यमानस्य</q> स्वर्गकामस्य <q>कामसिद्धौ यागः
करणमिति कस्य शब्दस्यात्र निमित्तभावः ?</q> अस्यार्थः-लोकव्यवहारानुसारि-
तया कर्मैव कार्यतया लिङादिभिरवगम्यते । नियोज्योऽपि त देव कार्यमवबुध्यते न
कर्मण्येव नियुक्तिं तथा च सति कर्मणि नियुज्यमानस्य स्वर्गकामस्य कामसिद्धौ
काम्यमानफलसिद्धौ यागः करणमिति कस्य शब्दस्यात्र व्यापारः ? न कस्यचिदपीति
भावः । तेन नियोज्यविशेषणत्वेऽपि नेष्टार्थतया सकलपदार्थान्वय इति न तद्बलेन
नियोज्यविशेषणतया निश्चीयते । तदेव प्रपञ्चयति-<q>यजेतेति यजिस्तावत्</q> याग-
मात्रमाचष्टे, न पुनस्तस्यान्यसंबन्धिताम् । <q>विभक्तिरपि तत्राख्याती याग-
साधनं कर्तारं</q> वैयाकरणमत्या <q>तदन्तर्गतां वा सङ्ख्यां</q> मीमांसकमतेनाचष्टे <q>न
पुनर्यागस्यान्यार्थतामपि । स्वर्गकामपदमपि च स्वर्गं पुरुषस्येष्टतया ज्ञाप-</q>
<note>1. साध्यत्वेनेतरेषामिव</note>﻿
<pb n="041"/>
<q>यति न पुनर्यागं प्रति प्राधान्यं स्वर्गस्य कामस्य</q> वा इत्यनादरः । <q>विभ-
क्‍तिस्तु प्रथमाऽव्यतिरिक्‍तार्थैव</q> न प्राधान्यावबोधिका । <q>ज्योतिष्टोमादयस्तु
नामत्वात् यागाभिधानपरतन्त्राः</q> तत्सामानाधिकरण्येन नाममात्रावगमात् ।
<q>न च यजेतेति शब्दः यागं करणत्वेनाचष्टे इत्युक्तम् । तस्मान्निर्मूलमेवेदं
यागेन स्वर्गं साधयेदिति</q> ज्ञानम् । <q>योऽप्यत्र नियोगार्थः</q> कार्यात्मकः <q>स कामे
वा पुरुषं नियुङ्क्‍ते यागे वा</q> । कामो वा कार्यतयाऽवगम्यते यागो वा ।
<q>अतोऽन्यतरत्र नियोगमात्रावगतिर्भविष्यति न पुनस्तयोः परस्परं
संबन्धावगतिः</q> ।</p>
<p><q>ननु चेष्टत्वं नान्यथोपपद्यते यदि न यागात् कामसिद्धिरित्युक्‍तम् ।
क्वेदं दृष्टम् ? इष्टत्वं साधनादृते न भवतीति । इष्टत्वादेव</q> इच्छाविषय-
त्वादेव <q>तदिष्टं भवति</q> । आशङ्क्यति---<q>इष्टं साध्यतयाऽवगम्यत इति चेत्</q> ।
दूषयति---<q>अयुक्तं केन शब्देनास्य साध्यतोच्यते । कामसंबन्धमात्रमवगम्यते
स्वर्गस्य न पुनः साध्यः सिद्धो</q> वेत्यवगम्यते । साध्यत्वेपि चान्यसाध्यस्यैव कामना-
योगो न विरुद्ध‍यते । <q>तस्माद्वक्‍तव्यमत्र निमित्तं येन यागस्य कारणताऽवगम्यते
वरं पूर्वपक्ष एवास्तु</q> कर्तृविशेषणं स्वर्गकामनिमित्तमिति भावः । अस्यार्थः - लोके
व्यवहारानुसारितया कर्मैव कार्यतया लिङादिभिरवगम्यते । नियोज्योऽपि तदेव
कार्यमवबुध्यते तेन कर्मण्येव नियुक्तिः । तथा च सति कर्मणि नियुज्यमानस्य स्वर्ग-
कामस्य कामसिद्धौ काम्यमानफलसिद्धौ यागः करणमिति कस्य शब्दस्यात्र पदं
<pb n="042"/>
विभक्तियोगात् । उपसंहरति---<q>तस्माद्भवत्वधिकारिविशेषणं स्वर्गकामपदं,
भवतु स्वर्गकामो नियोज्यः न पुनर्यागेन स्वर्गं साधयेदिति</q> ज्ञानं भवति
<q>निमित्ताभावात्</q> ।</p>
<p>सिद्धान्ती वदति---<q>अत्राभिधीयते काम्यमानत्वेन स्वर्गः पुरुषं विशिन-
ष्टीत्युक्तम्</q> । कामी तु नियुज्यत इत्येतदप्युक्तम् । <q>भावार्थे च नियोग इत्येतद-
प्युक्तम् । सेयं नियोगनियोज्यविषयतयैकवाक्यता न वाऽयथार्थत्वे
एकवाक्यता संभवति</q> । यस्य योऽर्थः पदस्य तस्य तमतिक्रम्यैकवाक्यता न संभवति
पदार्थानामेव वाक्यार्थत्वात् । <q>नियोगसिद्धिश्च वाक्यार्थः</q> कार्यं हि नियुञ्जानं
[ञ्जत्]पुरुषं नियोग इत्युच्यते तस्य सिद्धिर्वाक्यार्थ इति चोदनासूत्रे उक्तम् ।
<q>तत्र वावत् यदि यागस्य कर्तव्यता</q> उच्यते <q>तदा नियोज्यार्थो नान्वेति
नियोगे</q> । स हि स्वर्गं कामयते । यदि च याग एव कर्तव्यः स्वर्गकामितया
तर्हि पुरुषो नियोगे नान्वेति अपि पुरुषमात्रतया । न च पुरुषमात्रं स्वर्गकामेनो-
च्यते । <q>अथ कामः</q> स्वर्ग एव कर्तव्यतयोच्यते, अनन्वितो विषयः स्यात्
नियोज्येन । <q>ततश्चैकनियोगावगतिः पीड्येत</q> । यद्येवं तर्हि याग एव कर्तव्यः
इत्यत्राह---<q>यागप्राधान्ये चोक्तो दोषः</q> नियोज्यानन्वयलक्षणः <q>तस्मात् कामप्रधान-
तयैव एकनियोगसंबन्धः</q> । यागेन स्वर्गं साधयेदिति त्वाश्रीयमाणे सर्वान्वयो-
पपत्तिः । तदिदमुक्तं भाष्यकारेण---<quote>“अपि च यस्य स्वर्ग इष्टः स्यात् स यागमभि-
<note>(1) m. s. एकसंबन्धनियोज्यसम्बन्धावगतिः</note>﻿
<pb n="043"/>
निर्वर्तयेदित्यसंबद्धमिव अन्यदिच्छत्यन्यत् करोति”</quote> इति (6-1-3) असाधन-
भूते कामिनो नियोज्यतया संबन्धो न स्यादित्यर्थः । निर्निमित्ततां कामस्य निराक-
रीति---<q>पदमत्र निमित्तमिति शक्यते वक्‍तुम्</q> । स्वर्गकामपदमेव यागस्य साध्य-
तयास्वर्गमाह । यजेतेति पदमेव स्वर्गसाधनतया यागमाह । नन्वत्रैवंविधार्थता न
प्रतीयते इत्यत्राह---<q>यत्त्वभिधानाविवेकप्रतिपादनमुक्तं तदन्विताभिधानेनैव
प्रत्युक्तम्</q> । अन्विताभिधायीनि पदान्युक्तानि तेनान्वययोग्यतया स्वर्गादिपदानामेवं-
भूतार्थत्वमस्ति । <q>एवं तर्हि तद्भूताधिकरण एवैतत्परिहृतम्</q> । तद्भ‍ूताधि-
करणे हि वृद्धव्यहारसिद्धार्थाभिधायकतया उपादानमित्युक्तम् । तेनात्रासिद्धा एवं-
विधार्थता नोपपद्यते इति तेनैवेदं परिहृतं प्रत्युक्तमित्यस्यार्थः । समाधत्ते---<q>असंबद्धैव
पदपदार्थावगतिरित्येतावत्परिहृतम्</q> । असंबद्धान्येव पदानि पदार्थाश्चासंबद्धा
एव इत्येतावत् तत्र परिहृतं भबति । कुत इत्याह---<q>प्रतिभास्यान्यापोहावापोद्धार-
प्रतिपक्षतया तदधिकरणम् । न पुनः पदैः पदार्थमात्राभिधानप्रतिपत्तये</q> ।
निमित्तशून्यप्रतिभासमात्रं संसृष्टवाक्यार्थावगतिरिति । तथा अन्यापोहविषयो विकल्प-
मात्रमेतदिति । तथा विद्यमानपदार्थावापोद्धारेण व्युत्पन्ना वाक्यार्थमवगमयन्ति
इत्येतावता पूर्वपक्षं निराकर्तुं तदधिकरणम् । न पुनः पदैरन्वयव्यतिरेकानु-
विधयिपदार्थमात्रमभिधीयते इत्येवं परम् । तदनेनान्वयाभिधानात् अन्वयानवगति-
र्निराकृता । <q>तस्माद्यागेन स्वर्गं साधयेदिति युक्तम्</q> । अतो नियोज्यविशेषणत्वे
इष्टार्थ एवान्वयो निर्वहतीति तदेवाश्रयणीयम् । एषा चात्र दर्शनस्थितिः---चोदनासूत्रे
कार्यं वावयार्थो न सिद्धमिति साध्यते । तस्य तु कार्यस्य स्वसंबन्धितया बोद्धा
नियोज्योऽस्तीति षष्ठाद्ये व्युत्पाद्यते । कामिनि च नियोज्ये कामकार्ययोः साध्यसाधन-
भावोऽस्तीति बादर्यधिकरणव्युत्पाद्यमेवात्रोच्यते, नियोज्यावगमनिबन्धनत्वात् । तच्च
कार्यं कामसाधनत्वान्वययोग्यमपूर्वं क्रियातिरेकि इत्यपूर्वाधिकरणे स्थाप्यते । तेन च
<pb n="044"/>
कार्येण सह साधनतया भावार्थोऽन्वयं यातीति भावार्थाधिकरणे निर्दिश्यते । साधनी-
भूतश्च भावार्थः नियोगमवच्छिन्दत् विषयो भवतीति शब्दान्तराधिकरणे निरूप्यत
इति । <q>किमिदं <quote>‘असाधकं तु तादर्थ्यात्’</quote></q> इति । <q>असाधकमिदं वाक्यं</q>
स्यादित्यर्थः । यदि च याग एव कर्तव्यतया चोद्यते तदा नियोज्याभावात् संभूय-
कारित्वात् पदानां नैवेदं वाक्यं कञ्चिदर्थमवबोधयेत् ।</p>
<p>ननु च निमित्तत्वकल्पनायां न कस्यचिदेकस्य निमित्तता शक्यते
वक्‍तुमित्युक्तम्</p> । न पदव्यतिरेकि वाक्यं न च कस्यचित् पदजातनिमित्तता ।
तेन निमित्तशून्येयमवगतिः । परिहरति---यत एवैकस्य न निमित्तताऽस्ति <q>अत
एव सर्वस्येत्युच्यते</q> । परस्परान्विताभिधायितया सर्वाण्येव पदानि अस्यार्थस्य
निमित्तं भवन्ति, अन्यथाऽन्विताभिधानानुपपत्तेः । यदि सर्वपदजातं परस्परान्वयबोधे
निमित्तं कथं तर्हि वाक्याधिकरणे प्रतिपदनिमित्तभाव उक्तः अत्राह---<q>पद-
पदार्थविवेचने हि प्रतिपदनिमित्तभाव इत्युच्यते</q> । अन्वितेषु पदार्थेषु
एकैकस्य पदस्य निमित्तभावो वृद्धव्यवहारे व्युत्पन्नः । तत्प्रतिपादनद्वारेण
<q>वाक्यार्थे पुनः सर्वमेव निमित्तम्</q> । वाक्यार्थो हि अन्वितानेकपदार्थविशिष्टः
सचैकस्य पदस्य न शक्यं प्रतिपादयितुमिति सर्वस्य तत्र निमित्तभाव <q>इत्युक्तं तत्रैव ।
नियोगनियोज्यसंबन्धेन किं संबन्धाभिधानं</q> संबन्धप्रतिपादकं शब्दं <q>स्मरति</q>
पाणिनिरिति <q>यदुक्तं तदयुक्तं शक्यते हि षष्ठीस्मरणेन सर्वमिदमुपसहर्तुम्</q> शेषं
कर्मादिभ्यः (प्रतिपादकं व्यतिरेकिणं) व्यतिरेकप्रतिपादकं स्मरता सर्वमेवोपसंहृतं
भगवतेति शक्यते वक्तुम् । परमार्थतस्तु <q>अभिधानं पुनः संबन्धिशब्दानामनि-</q>﻿
<pb n="045"/>
<q>यतमेव भगवतः</q> पाणिनेः सर्वसंबन्धशब्दो भगवता स्मर्यत इति नियमो नास्ति
<q>कृत्तद्धितसमासेष्वदर्शनात्</q> । सन्तमपि कृतं केलिमराभिं(?) तद्धितमपि यन्त्रादि
समासमपि अधीतपूर्वं इदं भगवान्न स्मरति । अतस्सतामपि शब्दानां स्मरणादर्शनात्
[अ]स्मरणेन न शब्दाभावोऽर्थाभावो वा वक्तुं शक्यत इति । <q>एवं च नियोग-
सिद्ध‍यर्थत्वात् वाक्यार्थस्य फलतःप्रवृत्तिरित्येतत् परिहृतं भवति</q> । यदि हि
अन्यतः फलमवगम्येत तदा तद्वशेनैवाधिकारे सिद्धे प्रवृत्तिरिति नियोगनियोज्य-
संबन्धो नावगम्यते । यदा तु नियोगसिद्धिः कथं स्यादिति वाक्येन वाक्यार्थः
प्रतिपाद्यते तदा तदनुगुणकल्पनेति न फलतः प्रथमप्रवृत्तिः । यदि फलं नियोग-
लभ्यमेव <q>कथं तर्हि फलं न विधीयत इति तन्त्रे व्यवहारः</q> । उत्तरं---
<q>नियोगार्थत्वेऽवगते निमित्तचिन्तायां</q> पदार्थो हि वाक्यार्थप्रतिपत्तौ निमित्तम् ।
तेन तच्चिन्तायां इदमन्यतः प्राप्तं <q>इदमन्यत एवेति कल्पना, न पुनः वाक्यार्थे
किञ्चित् प्राप्तं नाम</q> नियोगान्विततया न किञ्चित् प्राप्तं नाम <q>दध्ना जुहोतीत्यत्र
प्रदर्शितम्</q> । एकग्रन्थेनाह---<q>पदवाक्यविषयमविविक्तविज्ञानमत्राकुलीकरोति
मन्दधियः</q> । पदं वाक्यं च ये विविक्तं न जानन्ति तेषां मन्दधियामेषा आकुलता
कथं तदेव प्राप्तमप्राप्तं चेति । ये च पुनः पदवाक्ये विविक्ते जानन्ति ते पदार्था-
वस्थायां प्राप्तायां वाक्यावस्थायां चाप्राप्ततां निश्चिन्वन्त्येव । एकग्रन्थेनाह---<q>न पदं
नाम वाक्ये किञ्चिदस्ति न पदार्थाः केचन वाक्यार्थे</q> । वाक्यावस्थायां पदं
नाम नास्ति । वाक्यावस्थायां पदार्था नाम केचन न सन्ति । कुतः ? <q>विशेषाव-
गतिर्हि वाक्यार्थः</q> । अर्थविशेषोऽवगम्यमानो वाक्यार्थः <q>तदवगतिहेतुश्च वाक्यम्</q> ।
अतो विशेषावगमावस्थायामवगम्यमानतया वाक्यार्थे पदार्थो नास्ति । विशेषावगम-
<note>1. सन्धातुं</note>﻿
<pb n="046"/>
दशायां चावगमकं पदं नास्ति । तेन वाक्यार्थे सर्वमेवाप्राप्तं पदार्थविभागं दर्शयन्
इदमाह---<q>निमित्तकल्पनायां तु पदं पदार्थाश्चेति व्यपदेशः</q> । कश्चिदेव वर्ण-
समुदायः कञ्चिदर्थमन्वयितयाऽऽचक्षाणो वाक्यार्थे निमित्तीभवति । तेन तदभि-
प्रायेण पदपदार्थव्यपदेशः । तेन तामाश्रित्य प्राप्ततया यदि वाक्यार्थदशायां पदार्था
नाम न सन्ति <q>एवं तर्हिं पदपदार्थज्ञानमनृतमेवेत्युक्तं भवति शाब्दैरिवेति</q> ।
परिहरति---<q>न निमित्तताऽनृतमिति बदामः । किन्त्ववगम्यमानावस्थायां</q>
विवेको नास्ति <q>वाक्यार्थे अवगमकतया च वाक्ये</q> ।</p>
<p>यत एव पदपदार्था निमित्ततया सन्ति <q>अत एवोक्तं</q> पदेभ्य <q>एव हि पदार्थ-
प्रत्ययः पदार्थेभ्यो वाक्यार्थस्य</q> । प्रमेयत्वादेकस्य प्रतीत्यवच्छितन्नः प्रत्यय इति
<q>निमित्तनैमित्तिकभेदाश्रयम्</q> । पदानि स्वार्थानन्वितान् वदन्ति वाक्यार्थे निमित्ततां
यान्ति इति निमित्तनैमित्तिकभेदाश्रयमेव तदुक्तं, न पुनः प्रमितौ भेदः एकस्य
वाक्यार्थस्य प्रमेयत्वात् एकस्य प्रतीत्यवच्छिन्नस्य प्रमापकत्वात् । <q>शाब्दैस्तु निमित्त-
मप्यपह्नुतमिति विशेषः</q> । कस्मात् ? तेषां हि मते प्रत्यस्तमितावयवविभागं वाक्यं
वाचकम् । मीमांसकमते तु पदान्येवार्थद्वारेण वाक्यार्थमवगमयन्तीत्युक्तं तद्भूता-
धिकरणे । <q>तदिदं वाक्यपदीयमित्युक्तम्</q> । वैयाकरणमते हि वाक्यमेव केवलं,
पदं नाम नास्ति । तेन तद्भूताधिकरणमेव वाक्यपदीयमिति तत्रैवोक्तम् । <q>वाक्यार्थ-
मातृकायां</q> चास्माभिरिति ।</p>
<p>अत्र चोदयति---यदि नियोगोऽनुष्ठानाक्षेपकतयाऽवगभ्यते तदा नियोज्यं
विनाऽनुष्ठानानुपपत्तेः नियोज्य आश्रीयते । न च नियोगोऽनुष्ठानाक्षेपकः नियोग-
शब्दावगम्यमानस्य तदाह---<q>भाव</q> .... .... .... तो लिङादि । अभिधेयस्यापि
याऽनुष्ठानाक्षेपकतावगतिः सा काल्पनिकी । अनेनाभिप्रायेणाह---<q>किं निमित्तपूर्वस्य</q>﻿
<pb n="047"/>
<q>यजेः विध्यर्थो वाच्यः इति</q> न तावद्वाच्य इति शक्यते वक्‍तुम् । वाच्यश्चेत्किमि-
त्यनुष्ठानं न प्रतिपादयति । परिहरति---<q>अस्ति किञ्‍चिद्वाच्यम्</q> । किं तद्वाच्यं ?
<q>स्वरूपतो वाच्यो न प्रमाणत इति</q> वियोगवशेन निध्यर्थः स्वरूपतो वाच्यः
न प्रमाणतः । धर्ममात्रं नियोगशब्दः[ब्देन] उच्यते । अनुष्ठानप्रमाणभावालिङ्गितस्तु
घर्मी लिङादिभिः । कुतः पुनरयं विभागोऽवगम्यते अत एवेत्यत्राह---<q>कार्याव-</q>
गम्यत्वात् [यत्र]प्रमाणकार्यमनुष्ठानरूपं अवगम्यने तत्र प्रमाणतोऽभिधानं, यत्र तु न,
तत्र स्‍वरूपतोऽभिधानमिति विभागः । यदि प्रमाणभावो नास्ति कथं तर्हि कृदन्तेनाभि-
धानमिति तत्राह---<q>अभिधानस्य पदार्थमात्रनिष्ठत्वात्</q> । पदार्थमात्रतया स्वरूप-
मात्रेणाभिधानोपपत्तेः न स्वरूपेण लिङादिभिरभिधानम् । <q>तस्माल्लिङादिभिरेव
प्रमाणतोऽभिधानं न कृदन्तैरिति निश्‍चीयते । तथा व्यवहारदर्शनात् व्यव-
हारपूर्वकत्वाच्च पदार्थावगतेः</q> लिङादियुक्तवाक्येऽनुष्ठानदर्शनात् कृदन्तश्रवणे
चादर्शनादिति । <q>अतः कल्पनापक्षोऽपि प्रत्युक्तः</q> । उक्तेन न्यायेन कल्पनार्थे
प्रमाणाभावात् । <q>यदि षष्ठ्या स्मृत्युपसंहारः कथं तर्हि स्वर्गकामो यजेत इति
प्रथमा</q> प्रातिपदिकार्थमात्रनिमित्ता प्रथमा नियोज्यस्यातिरिक्ततयाऽत्र न प्रातिपदिकार्थ-
मात्रता । अतः शेषत्वात् <q>षष्ठी वा स्यात् अश्रवणं वा विभक्तेः</q> यदि षष्ठ्यपि न
युक्ता । <q>उच्यते । नैव नियोगापेक्षेयं प्रथमा, किं तर्हि कारकापेक्षा</q> ।
नियोगापेक्षायां (वि)नियोज्यः प्रातिपदिकार्थातिरिक्त इति प्रथमा न स्यात् कर्तृभावा-
पेक्षायां चाख्यातेनैव कर्तुरभिहितत्वात् शुद्धः प्रातिपदिकार्थ इति प्रथमोपपत्तिः ।</p>﻿
<pb n="048"/>
<p><q>ननु च</q> नियोगापेक्षायां हि <q>नियोज्यपूर्वकत्वात् क्रियाकारकसंबन्धस्य
तत्संबन्धिन्यैव विभक्त‍या भवितव्यम्</q> । प्रथमोपनिपातिनियोज्यमात्रापेक्षया
निभक्त्या भवितव्यम् , न पश्चाद्भाविकारकापेक्षया । <q>सत्यमाह भवान्</q> नियोज्यः
प्रथमभावीति <q>किन्तु न लिङ्वाच्ये नियोगे विभक्तिस्संभवति</q> । ननु षष्ठी
शेषत्वलक्षणा संभवति तत्राह---<q>संबन्धमात्रापेक्षिणी षष्ठी न व्यापारविशेषा-
पेक्षिणी</q> । अस्यार्थः - क्रियाकारकगर्भः शेषसंबन्धः । तत्र क्रियाकारकभावं
तिरस्कृत्य तद्‌द्वारा परिनिष्पन्ने संबन्धे षष्ठी प्रयुज्यते । न पुनर्व्यापारविशेषसंबन्धे
तस्याशेषत्वात् कर्मादिरूपत्वात् । <q>लिङादिभिश्च विशेषोऽवगम्यते</q> नियोज्यनियो-
क्‍तृभावः । यदि नियोज्यतया स्वर्गकामस्यावगतिः <q>तर्हि</q> कर्मत्वात् <q>द्वितीया भवतु</q> ।
न, धातुना <q>अनुपात्तत्त्वात् नियोगव्यापारस्य</q> । नियुक्तिलक्षणो[णा]हि द्वितीया
न भवति सत्यपि(न)[च] व्यापारव्याप्यत्वे । कुत इत्याह-<q>धातूपात्तव्यापारे हि
द्वितीयादयः</q> । तदेव कुत इत्याह---<q>भावापेक्षित्वात् कारकाभिधानस्य</q> ।
कारके हि द्वितीयादयः । भावापेक्षया च कारकाण्यभिहितानि वैयाकरणैः । तथापि
किमित्याह---<q>धातूपात्तस्य भावतामिच्छन्ति</q> । धात्वर्थादेव कुत इत्याह---
<q>केवलः शुद्धो भाव इत्यभिधीयते</q> इति वदन्तः । तेनाधात्वर्थरूपत्वान्नियुक्तेः न
भावरूपत्वम् । अभावरूपत्वे च न कारकत्वम् । अकारकत्वे च न द्वितीयेति ।
<q>तस्मात् पश्चाद्भाव्यपि कर्तृभावोऽत्र विभक्त्युत्पत्तेः हेतुः । प्रातिपदिकार्थ-
मात्रतयैव नियोगसिद्धिः</q>[द्धेः] । विभक्तिं विनापि स्वर्गकामप्रातिपदिकार्थपर्यालो-
चनयैवोक्तेन न्यायेन नियोगसंबन्धसिद्धिः स्वर्गकामादीनाम् । यत एव प्रातिपदि-
कार्थमात्रतयैव नियोगसिद्धिः <q>अत एव चाभिहिते कर्तुरेकत्वे न द्वितीयाप्रसङ्गः</q> ।
यदि कर्ता नाभिहितः स्यात् तदा परत्वात् तृतीययैव द्वितीया बाधिता सती न भवेत् ।
अभिहिते कर्तरि तृतीयायामसंभवन्त्यां या द्वितीया भवति तत्रेयमपरा युक्तिः । प्राति-﻿
<pb n="049"/>
पदिकमात्रवलेनापि कर्मत्वसिद्धिरिति । अत एव चेति चकारो हेत्वन्तरसमुच्चये ।
अत एव लकारेणाभिधानसिद्धिश्च । यत एव नियोज्यतया स्वर्गकामः स्वर्गकामप्राति-
पदिकपर्यालोचनया प्रतिभाति अत एव लकारेणाभिधानसिद्धिश्च । अन्यथा धातुरेव
कार्यमभिदधत् नियोगमभिदध्यात् लोकव्यवहारानुसारेण । स्वर्गकामे हि फल-
पर्यन्ते नियोज्ये तदन्वययोग्यतया धात्वर्थातिरिक्तं कार्यं लकारेणाभिधीयत इति तत्र
तत्रोक्तम् । यदि हि स्वर्गकामप्रातिपदिकपर्यालोचनया तस्य नियोज्यत्वं न प्रतिभासते
तदा नियोज्य आश्रीयमाणोऽपि लोकव्यवहारानुसारिक्रियाकार्यत्वानुरूपो जीवति नवा
न फलपर्यन्त आश्रीयते । क[तत]श्चापूर्वकार्याभिधायिका[ता] लिङादेर्न स्यात् इति
दर्शनस्थितिरनुसरणीया ।</p>
<p>ननु स्वर्गसिद्धेः यागात्मकभावद्वयसंभवात् यद्यपि यजेः कर्तृत्वमभिहिंत
तथापि स्वर्गसिद्धौ कर्तृत्वस्यानभिहितत्वात् तृतीया स्यादेवेति तत्राह---<q>भावद्वयो-
पन्यासश्च प्रत्युक्तः धात्वन्तरानुपादानात्</q> । स्वर्गसिद्धेः धात्वन्तरेणानुपादानात्
न तेनापि क्रियाकारकविभक्तियोगाः । ननु यदि कर्तृत्वमपि स्वर्गकामस्य तदा
कर्तृविशेषणत्वमपि स्वर्गस्यास्ति । तेन स्वर्गोऽपि गुणभूत इति तत्राह-<q>गुणप्रधान-
भावश्च कारकाभिप्रायेणेत्येतदपि परिहृतम्</q> । कारकाभिप्रायेण केवलं गुण-
प्रधानभावः स्वर्गनियोगयोः । नियोज्यदशायां तु प्रधानतैव स्वर्गस्य गुणतैव यागस्येति
न दोषः । यत एव कारकावस्थायामियं विभक्तिः न नियोज्यावस्थायां <q>अत एव
कामिगता सङ्ख्याऽतन्त्रम् आख्यातगतैव नाद्रीयते</q> । यदि हि कामिगता
सङ्ख्या नियोज्यावस्थायामेव स्यात् तद्‍बलेनैव एकस्याधिकारः सिद्ध‍येत् नाख्यात-
गताया आदरः स्यात् । यदा त्वेषा अधिकारपूर्वककर्तृदशावस्थैवाश्रीयते तदा नाधि-
कारनियमायालमिति ।</p>
<note>1. मा. व्याप्रियते</note>﻿
<pb n="050"/>
<p>यदि स्वर्गकामो नियोज्यतया संबध्यते न कर्तृतया <q>इदमपरं तर्हि कथमका-
मिनः प्रवृत्तिर्नास्तीति</q> । यावता अकामिनोऽपि प्रवृत्त्या भाव्यम् । ननु काम-
सिध्यर्थत्वात्प्रवृत्तेः कथमकामिनः प्रवृत्तिराशङ्क्यते इत्यत्राह---<q>नियोगपरत्वाच्छा-
स्त्रस्य</q> नियोगसिद्ध‍यर्था हि कामिता न नियोगः कामसिद्ध‍यर्थ इत्युक्तम् । नियोग
एव कार्यताप्रयोज्यः । तस्य कर्त्रा विना सिद्ध‍यनुपपत्तेः । कामनाविशेषणत्वेन
तस्य लाभात् नियोगार्था कामिता । अतोऽकामिनोऽपि प्रवृत्तिः स्यात् । परिहरति---
<q>नियोगार्थसिद्ध‍यर्थत्वात् कामनायाः</q> । नियोगार्थसिद्ध‍यर्थे वा कामित्वे कथम-
कामिनः प्रवृत्तिः इत्याशङ्क्यते ? चोदयिताऽऽह-<q>नैवाशङ्क्यते अङ्गता तु कामिनः
प्राप्‍नोति</q> । नियोगं प्रति कामिनोऽङ्गता प्राप्नोतीत्युच्यते न चेष्यते मीमांसकैः ।
परिहरति---<q>अविवेकोऽत्रापराध्यते भवतः । धात्वर्थापेक्षो ह्यङ्गाङ्गिभावो
नेष्यते</q> धात्वर्थमपेक्ष्य नियोज्यस्याङ्गता नेष्यते धात्वर्थस्य प्रधानता[च] । नियोगा-
पेक्षया तु इष्यत एव । नन्वेवं स्वर्गो गुण एव स्यादिति तत्राह---<q>गुणप्रधान-
भावोऽपि तदपेक्ष एव,</q> धात्वर्थापेक्ष एव <q>उक्तो</q> भाष्ये । <q>नियोगसिद्धौ तु सर्वं
तदनुगुणमिति केन नेष्यते</q> । नियोगसिद्धिदशायां तत्सर्वं तदनुगुणमिति कस्यात्र
विप्रतिपत्तिः ? यदि सर्वं नियोगार्थं तदा परस्परनियोगार्थानां तादर्थ्यं न स्यादि-
त्यत्राह---<q>तादर्थ्यनियमस्तु प्रदर्शितः कुर्यादित्यादिना</q> । भाष्येऽप्याह
<quote>“किमपि भावयेत्”</quote> इति । भाष्यमर्थतो व्याख्यातम् । यदि नियोज्यविशेषणानि तानि
<q>कथमिदानीमेतानि वाक्यानि <quote>“त इमे सत्याः कामा अनृतापिधानाः
<quote>“सर्वं खल्विदं ब्रह्मे”</quote>त्येवमादीनि</q> । उत्तरं---<q>उक्ता अन्यपराणां मन्त्रार्थ-</q>﻿
<pb n="051"/>
<q>वादानां प्रतिपत्तिः</q> । उक्ता अन्यपराणां मन्त्रार्थवादानां प्रतिपत्तिः गतिरुक्ता
गौणी लाक्षणिकी वा । तेनैषामपि सा भविष्यति । <q>ननु चान्यपरतैवोपनिष-
द्वाक्यानां नास्ति</q> कार्यप्रतिपादकस्य वाक्यान्तरस्याश्रवणात्; उत्तरं-यदि न कार्य-
प्रतिपादकं वाक्यान्तरमस्ति स्वतश्च कार्याश्रवणं तस्य <q>तर्हि सिद्धार्थपरत्वं सिद्धार्थ-
परत्वे च</q> शब्दस्य <q>तत्र प्रामाण्यव्युत्पत्तेः</q> अनुवादकत्वमङ्गीकरणीयं, अनुवादश्च
प्रमाणान्तरापेक्ष इति प्रमाणान्तरापेक्षितैव प्राप्नोति । चोदयिता आह---<q>तर्हि
मृग्यतां प्रमाणान्तरं इति</q> । सिद्धान्त्याह---यदि तत्र प्रणाणान्तरमस्ति तदा
<q>प्रामाणान्तरसद्भावे वा का नो बाधा । शास्त्रार्थस्तावदयम् यथैवोपवर्णि-
तोऽस्माभिः</q> । न च सिद्धार्थस्य प्रमाणान्तरापेक्षत्वे साध्यार्थस्यापि तद्भवितुमर्हति ।
अपेक्षाकारणाभावात् । इतरस्य तु सिद्धार्थतैवापेक्षाहेतुरित्युक्तो विशेषः । चोद-
यति---ननु वेदान्तार्थविषयेऽद्वैते प्रमाणान्तरसंभवात् तेन प्रमाणान्तरेण <q>शास्‍त्रार्थो
विरुध्यते भेदेनावगम्यमानत्वाच्च</q> शास्त्रार्थस्य । परिहरति---<q>न खलु कश्चि-
द्विरोधः</q> कार्यसिद्धविषयतया भिन्नविषयत्वेन विरोधाभावात् तेन प्रमाणान्तरेण न
शास्त्रार्थो विरुध्यते । सिद्धान्तवाद्येवाह---<q>अथ विरोधं मन्यसे</q> विनियोगसव्य-
पेक्षत्वात् नियोगस्य विनियोगविषये च प्रमाणान्तराणामवतारात् । दूषयति---<q>न
तर्हि प्रमाणान्तरमस्ति</q> । कुतः ? <q>एतस्मादेव शास्त्रेण विरोधात्</q> प्रमाणान्तरस्य
कल्पयितुमशक्यत्वात् । कस्मात् पुनः प्रमाणान्तरत्वं नास्तीत्याह---<q>न चानुमाना-
दृते एकता</q> सर्वस्य जगतः <q>शक्यते वक्‍तुम्</q> । ततः किमित्याह---<q>आगमविरोधे
च नानुमानमात्मानं लभत इति नैयायिकाः</q> । न्यायव्यवहारिणः यथा
<pb n="052"/>
यागीया हिंसा न धर्मः हिंसात्वादिति । प्रकृतमुपसंहरति---<q>तस्माद्वाक्यशेषाणि भवन्तु
उपनिषद्वाक्यानि स्वतन्त्राणि वा अध्ययनमात्रपर्यवसायीनि</q> । प्रमाणान्तरा-
भावे सिद्धार्थतया विवक्षितार्थानि । <q>नात्र सङ्कटं किञ्‍चित्</q> । पक्षद्वयेऽपि
राद्धान्तसिद्धेः । <q>यत्पुनः धर्मशास्‍त्रकारैः पठितं <quote>“कामात्मता न प्रशस्ता”</quote>
इति</q> । अनुभाष्य परिहरति-<q>पठितमेवैतत् । केनवोक्तं न पठितमिति</q> । चोदयिता
आह---यदि पठितं <q>भवतु तर्हि स्वर्गादीनां न प्राशस्त्यम्</q> मृषाभूतत्वात् ।
राद्धान्त्याह---<q>भवत्व</q>प्राशस्त्यं <q>यदि साध्यतया</q> स्वर्गादेः <q>प्रतिषेधः</q> स्वर्गो न
भवतीत्युक्तम् एवं यदि प्रतिषेधः स्यात् । <q>अथ तु आत्मगुणोऽयमुपदिश्यते</q>
अकामात्मकेन पुरुषेण भवितव्यमिति कामनाप्रतिषेधः <q>यथा नहिंस्यादिति</q>
हिंसात्मक<q>क्रियाप्रतिषेधः</q> तदा <q>नानर्थक्यं</q> प्रयोजनवत्त्वमेव <q>स्वर्गादिसिद्धेः</q> ।
<q>निर्णयस्त्वनयोः तत एव</q> स्मृतिवाक्यपौर्वापर्यालोचनयैव <q>अन्वेष्यः</q> क्रियाप्रतिषेध
एव स्मृताविति भावः । अत्र भाष्यं <quote>“वाक्यादेवास्मादवगच्छामः”</quote> इत्यादि
तदाक्षिपति---<q>यत्पुनरिदं भाष्यकारेण यागप्राधान्येऽपि फलसिद्धिं दर्शयता
उपन्यस्तं <quote>“काष्ठान्याहर्तुकामोऽरण्यं गच्छेत्”</quote> इति</q> । <q>कथमत्र क्रिया-
प्राधान्यं मन्यते प्रत्युत तुमुन् प्रत्ययात्</q> गमिरेवान्यार्थे वर्तते । <q>तस्माद्यथा</q>-
भवत्ययं <q>दृष्टान्तः तथा वक्तव्यम्</q> । अस्यार्थः---भाष्यकारेणेदमुक्तं किमर्थमतीव
स्वर्गप्राधान्ये प्रयत्यते यावता यागप्राधान्येऽपि काम्यमानस्य फलस्य यागात् सिद्धि-﻿
<pb n="053"/>
रवगम्यत एव <quote>‘स्वर्गकामो यजेत’</quote> इति । अस्मादेव वाक्यात् यथा काष्ठान्याहर्तु-
कामोऽरण्यंगच्छेत् इत्यस्मादेव वाक्यात् प्राधान्येऽपि गमनस्य गमनात् काष्ठाहरण-
सिद्धिरवगम्यते; यागात् सिद्धिरवगम्यते एव स्वर्गकामो यजेतेत्यस्मादेव वाक्यात् ।
यथा काष्ठान्याहर्तुकामः(नेयते ?) इत्युक्तम् । तस्मात् गमिरेवाहर्तुमिति तुमुन्
श्रवणात् गुणभूतो वर्तते । <quote>“तुमुन् ण्वलौ क्रियायां क्रियार्थायां”</quote> इति स्मरणात् ।
तस्माद्विषमो दृष्टान्तः । समाधत्ते---<q>इदमुच्यते कामशब्दप्रयोगात् तुमुन्नर्थोऽत्रा-
न्यार्थे वर्तते</q> । <q>तथा चैतदमर्थ्यमवगम्यत इत्यभिप्रायः</q> । अत्यार्थः-आहर्तु-
काम इति पुरुषप्रधानत्वात् निर्देशस्य तुमुन्नर्थो गमिं प्रति गुणभूतो वर्तते । तेन
गमेः प्राधान्यमस्ति । प्राधान्येऽपि च गत्यर्थस्य काष्ठाहरणस्य ततस्सिद्धिरवगम्यत
इति दृष्टान्तं ददतो भाष्यकारस्याभिप्रायः । अस्य तु यागप्राधान्येऽपि फलमवगम्यत
इति पक्षस्य <q>परिहारः सत्यं</q> फलसिद्धिरवगम्यते । सा तु <q>न शब्दतः</q> । <q>किं तर्हि ?</q>
<q>प्रामाणान्तरेण</q> अरण्यगमनस्य काष्ठाहरणफलत्वदर्शनात् । न च यागस्य स्वर्गं-
प्रति साधनत्वमवगम्यत इत्यतः कामप्राधान्य एव फलसिद्धेरुपपत्तिः । अधिकरणार्थ-
मुपसंहरति---<q>तस्मादधिकृतस्य कर्तृत्वमिति सिद्धम्</q> । अत्राधिकरणे पूर्वपक्षोत्तर-
पक्षयोः संक्षेपः---तत्र पूर्वपक्षी न लोके नियोज्यो नाम कश्चिद्वाक्यार्थो[र्थे]न्वयी
प्रतीयते । नन्वसति नियोज्ये कथमनुष्ठानं ? यावद्धि कर्म अनुष्ठेयतया नावगम्यते
तावन्न प्रेक्षापूर्वकारिणोऽनुतिष्ठन्ति । नियोज्यत्वे तु सति यस्य नियोगस्तस्याधिकारः ।
अधिकृतस्य चानुष्ठानावगमात् उपपद्यते चानुष्ठा(नात्)नम् । उच्यते । असत्यपि
नियोज्यत्वे फलतः एव प्रमाणान्तरमधिगम्य तत्कर्मणि फलर्थिनोऽधिकारावगमात्
उपपन्नमनुष्ठानम् । [न]नियोज्यत्वे कश्चिच्छब्दोऽस्तीति ।</p>
<p>राद्धान्ती मन्यते---सत्यमेवं लोके तथापि वेदे कार्यप्रतिपादकत्वात् लिङा-
दीनां, अनुष्ठाने च सति कार्यस्य कार्यत्वोपपत्तेः अनुष्ठानसिद्ध‍यर्थमधिकारोऽभ्युप-
गमनीयः । न च प्रमाणान्तरसमधिगतं फलमत्रास्ति यतोऽधिकारः स्यात् । तस्मा-
दधिकारसिद्ध‍यर्थं स्वर्गकामादीनां नियोज्यत्वेन संबन्धो वर्णनीयः । कःपुनर्नियोज्यो-
नाम ? यः कार्यतोऽवबुध्यते स नियोज्यः । एतेन कार्यं प्रति बोद्ध‍ृतया स्वर्ग-﻿
<pb n="054"/>
कामादय उपादीयन्ते । न चाकामोपायं कामी कार्यतया प्रतिपत्तुमर्हतीति कार्य-
कामयोरुपायोपेयभावः । न च कालान्तरभाविनि कामे यागः कार्यतया नियोज्ये-
नान्वयं यातीति यागातिरिक्तकार्याभ्युपगमात् यागस्तं प्रति साधनत्वेन संबध्यते ।
ततश्च पुरुषस्य यत्कार्यं तत्साधनं याग इति तत्रैश्वर्यं पुरुषस्योपपद्यते । ततश्च तत्र
तत्रानुष्ठानावगतेरुपपन्नमनुष्ठानम् । तत्र नित्येषु केवलनियोगकार्यत्वात् तत्साधनत्वेन
यागेषु पुरुषस्याधिकारः । कामाधिकारेषु तु फलपर्यन्तं नियोगसाध्यत्वादिति विशेषः ।
अत्र श्लोका भवन्तिः---</p>
<lg><l>लोके कर्तृत्व(तत्)संबन्धः पुरुषः फलसाधनम् ।</l>
<l>मानान्तरेण विज्ञाय कर्माधिकुरुते स्वयम् ।। १ ।।</l></lg>
<lg><l>ततोऽनुष्ठेयतां ज्ञात्वा स्वार्थं कर्मानुतिष्ठति ।</l>
<l>नियोज्यत्वमतस्तत्र तेनांशेनोपयुज्यते ।। २ ।।</l></lg>
<lg><l>लोके तस्य प्रतीस्तय वेदेप्यवगतिः कुतः ।</l>
<l>न हि व्युत्पत्तिरहितः शब्देनार्थोऽभिधीयते ।। ३ ।।</l></lg>
<lg><l>सत्यमेवं लिङादीनां कार्यार्थत्वं न वर्णितम् ।</l>
<l>न चानुष्ठानशून्यस्य कार्यत्वमुपपद्यते ।। ४ ।।</l></lg>
<lg><l>अनुष्ठानावबोधाच्च कर्मण्यैश्वर्यबन्धनः ।</l>
<l>ऐश्वर्यं च न यागादौ फलदर्शनसंभवः ।। ५ ।।</l></lg>
<lg><l>ततः कार्यमकार्यं स्यात् ऐश्वर्येण विना नृणाम् ।</l>
<l>न च कर्तृत्वमात्रेण कर्मण्यैश्वर्यसंभवः ।। ६ ।।</l></lg>
<lg><l>ऐश्वर्येणैव कर्तृत्वं यावत्कर्मसु दृश्यते ।</l>
<l>कार्ये बोद्ध‍ृतया तत्र कामी संबध्यते यदि ।। ७ ।।</l></lg>
<lg><l>तदा कार्यफलप्राप्तिः कार्याधीनाऽवसीयते ।</l>
<l>न च क्षणापवृत्तेन कर्मणा शक्यते फलम् ।। ८ ।।</l></lg>
<lg><l>कालान्तरे जनयितुं तस्मात्कार्यं ततोऽधिकम् ।</l>
<l>तेन कार्येण संबन्धः साधनत्वेन कर्मणः ।। ९ ।।</l></lg>
<lg><l>स्वकार्यसाधने कर्मणीश्वरः पुरुषस्ततः ।</l>
<l>तथा च सति कर्मापि समासादितसाधकम् ।। १० ।।</l></lg>﻿
<pb n="055"/>
<lg><l>लब्धानुष्ठानमित्येवं कार्यं कार्यत्वमृच्छति ।</l>
<l>प्रवृत्तिबीजजातायाः कार्यव्युत्पत्तिवीरुधः ।। ११ ।।</l></lg>
<lg><l>नियोज्यत्वं फलासङ्गि कुमुदं विकसत्यदः ।</l>
<l>तेन व्युत्पत्तिविरहो न दोषयात्र जायते
सिद्धो वे(दो)दे नियोज्योऽतः कार्ये बोद्ध‍ृतयान्वितः ।। १२ ।।</l></lg>
<p><q>फलार्थत्वात् कर्मणः</q></p>
<p><q>ननु तिर्यगादिषु वेदस्य प्रमाणतैव नोपपद्यते</q> । <q>केयमधिकार-
चिन्ता</q> । अस्यार्थः-यो नियोगे कार्यात्मनि बोद्ध‍ृतया संबध्यते स नियोज्यः,
सोऽधिकारी । न च तिर्यश्चः शब्दार्थे बोधशक्तिविकलाः शब्दैकसमधिगमनीये
कार्ये बोद्ध‍ृतया संबद्ध‍ुं योग्याः । अतश्च तेषां न नियोज्यत्वसंभवः । तथा देवता-
नामृषीणां च चैतन्य(लाभात्)ा/?/भावात् बोदधृत्वानुपपत्तिः । अतस्तिर्यगादिषु
वेदस्य बोधकत्वानुपपत्तेः तिर्यगादीनामधिकारो नोपपद्यत इति पूर्वपक्षाक्षेपः । <q>तथा
देवतानामृषीणां चाधिकारे राद्धान्तो नोपलभ्यते</q> । एतदेव विवृणोति---
<q>यदि तावदधिकारदेवताः परिगृह्यन्ते आर्षेयवरणचोदिताश्चर्षयः तदाऽनित्य
संयोगो वेदस्य किं तदाऽधिकारचिन्तया</q> । अस्यार्थः-यदि याग[गे या]एवाधि-
कारे देवता उद्देश्या इन्द्रादयः तासामधिकारश्शङ्क्यते, यद्यार्षेयवरणचोदिताना-
मृषीणां च, तदा तेषामनुष्ठानाभ्युपगमोऽवश्यंभा[वी । नचा](नश्चवि) <q>शरीरिणा</q>-
मनुष्ठातो[नमु]पपद्यते । शरीरणश्चेदनित्यार्थसंयोगादनित्या[एव](भावे) वेदाः अनि-
त्यानां च प्रामाण्यमेव नास्ति किमधिकारचिन्तया । <q>अथ ततोऽन्ये</q> देवतात्मा[नः]
1. Page 1355﻿
<pb n="056"/>
ऋषयश्चाभिमताः <q>किमित्यधिकारो वार्यते यस्मादृषयो ब्राह्मणाः</q> क(त)थासु
<q>श्रूयन्ते</q> । <q>इन्द्रादयश्च क्षत्रियाः</q> ते चाधिकारिणो युक्ता एवेति राद्धान्तो न
लभ्यते <q>तस्मात् भ्रष्टपूर्वपक्षोत्तरपक्षमेवेदं तत्रालोचनतया प्रतिभाति</q> मीमांसा ।
तत्रालोचनतया बोधसमर्थोऽधिकारीति तिर्यगादीनामधिकाराशङ्का न युक्ता । तथापि
नित्या देवता इत्यधिकारदेवतानामृषीणां चार्षेयवरणचोदितातिरेकिणामधिकारश्चिन्त-
नीयः । स च तेषां वारयितुमशक्य इति । <q>यदि चात्रापि विष्णुक्रमके</q> यागे
<q>यागमात्राधिकाराशङ्का सापि क्रमपर्यन्ते</q> स्थिते <q>शास्‍त्रा</q>र्थे <q>नोपपद्यते</q> । क्रम-
पर्यन्तं शास्त्रार्थः स्थितः तेन विनियुक्ताङ्गपरित्यागेन यागामात्राधिकाराशङ्का नोपपद्यते ।
यदि तावत् परिहारान्तरभागाय शङ्का क्रियते तदोपपद्येताधिकाशङ्का इष्टहेतुः
परिहृतावपि स एव पुनरुपन्यस्तः । क्रमपर्यन्तः शास्त्रार्थो राद्धान्ते हेतुभूतः तस्माद-
प्रतिष्ठैवेयं चिन्ता <q>वियतिपदम्</q> । समाधत्ते---<q>शास्‍त्रार्थज्ञानमेवोपन्यस्तं</q> तिरश्चां
<q>कामनामुखेन</q> । अस्यार्थः-येय भाष्यकारेण पारलौकिकफलकामना तिरश्चामुपन्य1स्ता
तन्मुखेन तेषां शास्त्रार्थज्ञानमेवोंपन्यस्तम् । तच्च प्रकटितम् । ये तावत् पारलौकिकं
फलं कामयन्ते ते शास्त्रार्थमपि बोद्धुं शक्‍नुवन्तीत्यभिप्रायः । शास्त्रार्थज्ञानमेव कामना-
मुखेनोपन्यस्तमिति तच्च प्रकटितम् । न शास्त्रादृते पारलौकिककामनां संभवति । तेन
संभवच्छास्त्रार्थज्ञानात् तिर्यञ्चोप्यधिकारमर्हन्तीति । <q>कथमृषिदेवतयोरिति</q> पूर्वोक्त-
स्मरणम् । <q>अत्राभिधीयते-अत्र केचित् वेदार्थज्ञानपण्डितंमन्याः यागानु-
ष्ठानकृतमेव ऋषित्वं देवतात्वं च मन्वते अधिकारशब्दा इन्द्रादय इति
वदन्तः</q> । अस्यार्थः-केचिदेवं मन्यन्ते इन्द्राग्नीशानादिशब्दा अधिकारिशब्दाः
<note>1. मा उपन्यस्तम्</note>﻿
<pb n="057"/>
अधिकारिविशेषणशब्दा इत्यर्थः । इन्द्रत्वादिकामो यागादीननुतिष्ठतीति । अनु-
ष्ठितयागादिश्चेन्द्रो भवति स पुनरिन्द्रभूतोऽपरपदलिप्सया यजते कर्मभिः देवताभावो-
भवतीति । अत्र चेतिहासं दर्शयति <q>तथाच शतक्रतुरिन्द्रइत्यैतिहासिकाः</q> ।
ऋषयश्च यजन्त इत्यत्रापीतिहासं [दर्शयति]---<q>शौनकादयश्च</q> द्वापरे <q>नैमिशारण्ये
सत्रमासितवन्त इति वदन्ति</q> । <q>नचैतावता कर्मजन्यदेवताप्रतिपादकत्वेन
अनित्यसंयोगो वेदस्य भवतीति मन्यमानाः</q> । अयमर्थः-कर्मभिरेव विशिष्टैः
पुरुषा इन्द्रत्वादिकं लभन्ते तेषामेव देवताभावः । पुनर्देवताभूताः पदान्तरलिप्सया
यजन्ते । नचानित्या (भिमता)र्थता वेदस्य कर्मजन्यानामेवानादितोपपत्तेः परावर-
रूपत्वात् । <q>तद्व्यामोहापनुत्तये इदं लिखितम्</q> । <q>कथं पुनरनेन व्यामोहोऽ-
पोद्यते ?</q> <q>इत्थमपनुद्यते-यत इन्द्रादीनां तावद्यागादयो न संभवन्ति
स्वात्मनि क्रियाविरोधात्</q> । नहि स एवोद्देशकःउद्देश्यश्च युज्यते । यजमानतयो-
द्देशकः देवतात्वेनोद्देश्य इति नोपपद्यते एकस्यां क्रियायां एकस्य कर्मकर्तृत्वयोरनुप-
पत्तेरिति । अत्र पूर्वपक्षमाविष्करोति-<q>ननु चेन्द्राभिमानिनो यजमानाः पूर्वो-
त्पन्नमिन्द्रं यजन्ते</q> । <q>ऋष्यभिमानिनश्च पूर्वोत्पन्नान् ऋषीन् वृण्वते</q> ।
अस्यार्थः-येऽमी अस्माकमिन्द्रत्वेनाभिमताः यजमानाः अपरपदलिप्सया यजन्ते ।
तत्पूर्वोत्पन्नमिन्द्रं यजन्ते । तेन नास्ति स्वात्मनि क्रियाविरोधः । एवमृषिष्वपि ।
इन्द्राभिमानिन इति । इन्द्र इत्यभिमानः संमतिः पूर्वपक्षिणो येषां ते । इन्द्रत्वाभिमता
इति यावत् । सिद्धान्ती दूषयति---<q>एवं तर्हि दर्शनाभिमानानुपपत्तिरन्यत्वेना</q>-
पगता । अस्यार्थः-यादृशं दर्शनं भवतामभिमतं तस्यानुपपत्तिः देवतायजन्त इति
<pb n="058"/>
भवतां दर्शनं अभिमानः । न चैवं सति देवता यजते पूर्वोत्पन्नस्य देवतात्वात् इदानी-
मधुनातनस्य यजमानत्वात् । येऽपि न पुरुषास्तेऽपि न तं यजन्ते तदिज्यमेव
पूर्वोत्पन्नमिन्द्रं यजेरन् । एवं च यमेबेष्ट्वा पूर्वोत्पन्नोऽपीन्द्रो हूतः स एवापरैरपीज्यते ।
ततश्च कर्मभिरुत्पन्नानामनिज्यमानत्वात् न देवतात्वं स्यात् । अतः कर्मभिः देवता-
भावो भवतीत्यपि पक्षो नोपपद्यते । तस्मात् कर्मजन्यदेवता यजत इत्येतत्तावत् नास्ति ।
तदाह---<q>तद्भावो भेदश्‍चेत्यनुपपत्तिरनुष्ठाने</q> । अस्यार्थः-अधुनोत्पन्नस्येन्द्रस्य
पुरुषेणेज्यमानत्वात् देवताभावः स्वयं चान्यदेवतायाजित्वात् पूर्वदेवतातो भेदः इति
नेदमनुष्ठानमुपपद्यते पुरुषाणामपि तद्देवतादीज्ययाजित्वप्रसङ्गात् । <q>अतो देवता
देवतैव ऋषिरपि ऋषिरेव न पुनः प्राप्यः प्रापको वा</q> । उक्तेन न्यायेन
कर्मोत्पन्नस्यानिज्यमानत्वात् अवरणीत्वाच्च । कर्मभिर्देवताभावः ऋषिभावश्च न
भवतीति स्वभावेनैव देवताऽङ्गीकरणीया । ऋषिरपि न पुनःकर्मप्राप्यः नापि
कर्मफलप्रापकः <q>यथा न प्रापकः तथा नवमे वक्ष्यामः</q> देवताधिकरणे
फलदातृत्वनिराकरणात् । <q>प्राप्यता त्विह निषिध्यते । यदप्युक्त कथमपि
[अ] विष्णुक्रमके यागेऽधिकार इति साधिकारपूर्वकत्वात् प्रकरणादीनाम</q> ।
अस्यार्थः---साधिकारसन्निधिसमाम्नातानां धर्माणां तादर्थ्ये सति श्रुत्यादिभिस्तदीयेषु
पदार्थेषु विनियोगः क्रियते । प्रकरणादीनां तु स्वरूपे विनियोगे चाधिकारपूर्वकत्व-
मेव । तेनाधिकारदशायां विनियोगस्यानुपपन्नत्वम् । यद्यप्यनुष्ठानसमर्थस्यैवाधिकारः
तथापि पङ्ग्‌वादीनामधिकारो न शक्यते वारयितुम् अ धिकारवशेनैव तु विनियोगः प्रत्य-
धिकारं व्यवतिष्ठते---यदा यत्समर्थोऽधिकारी तस्य तेषामङ्गानां विनियोग इति ।
यत एवं क्रमपर्यन्तेऽवस्थिते शास्त्रार्थे यागमात्राधिकारमपेक्षते न पुनर्विशिष्टस्यैवा-
धिकारं तत्र कामिमात्रस्यैव शङ्कोपपद्यते । <q>अतो राद्धान्तेप्यधिकारसिद्धेः</q>
नाधिकृतस्य तेषामङ्गानां विनियोग इति अविरोधात् <q>विनियोगान्यत्वं शक्यते
कल्पयितुमिति नानुपपत्तिः</q> । अस्यार्थः---प्रकरणादयोऽधिकारमात्रमपक्षेन्ते न
<pb n="059"/>
पुनः विशिष्टस्यैवाधिकारः तत्र कामिमात्रस्याधिकारेण लब्धात्मकैः विनियोगप्रमाणैः
विनियुक्तेष्वङ्गेषु तदङ्गयुक्तेऽनुष्ठाने समर्थस्यैवाधिकारः कामिनो निश्चीयते । यदि तावत्
विनियोगानुसारेणाधिकारिविशेषे निश्चीयमानेऽधिकारोऽव(वि)रुद्ध्यते [तदा]
यथाधिकारं विनियोगाश्रयणेन नानारूपता विनियोगस्य कल्प्येत । नचैवमस्ति ।
न हि सामान्यश्रुतिः विशेषेऽवस्थाप्यमाना शब्दार्थतां जहातीति । <q>विषयं च दर्शयन्
निदर्शितावेव पूर्वपक्षोत्तरपक्षो इति न पुनः प्रदर्श्यत इति स्थितमधिकरणम्</q>
अधिकारपूर्वकऽ/?/वाद्विनियोगस्य यथाधिकारं व्यवस्थायां सामर्थ्यानुसारेण विनियोग इति
पूर्वः पक्षः । अनिर्धारितविशेषेणाप्यधिकारिणा (साधिकारिणः) साधिकारित्वोपपत्तौ
विनियोगसिद्धेः तदनुसारेण त(स)त्समर्थाधिकारविशेषाश्रयणं न्याय्यमिति राद्धान्तः ।
स चायं विचारः तिर्यक्षु देवतासु पङ्ग्वादिषु तुल्य इत्यैकाधिकरण्यम् । शास्त्रार्थ-
बोधसामर्थ्याभावप्रदर्शनमभ्युच्चयः तिर्यक्षु ।</p>
<p><b>।। लिङ्गविशेष । स्ववतोः ।।</b></p>
<p>एकमत्र-किं पुंसोऽधिकारः उत स्त्रीपुंसयोरपीति विचारे पूर्वपक्षसूत्रम् ।
अपरं तु-किं सह यष्टव्यं उत भेदेनेति विचारे सिद्धान्तसूत्रं, एकीकृत्यपठन्
एवं ज्ञापयति---पूर्वाधिकरणराद्धान्त एवाधिकारं विना न निर्वहतीति । एतच्च
वक्ष्यामः । पूर्वपक्षमाक्षिपति---<q>ननु कर्तृगत एवात्र विभक्त‍यर्थः</q> । <q>कथ-
मधिकारे स्‍त्रियं निवर्तयति</q> । अस्यार्थः---स्वर्गकामो यजेत इत्यत्र पूर्वाधिकरणे
इदमुक्तं कर्त्रवस्थायामयं विभक्त‍यर्थ इति । लिङ्गं च विभक्तेरेवार्थः । तेनाधिकार-
दशायां लिङ्गस्याप्रतीतत्वात् तद्वशेन पुंस एवाधिकारो न युक्त इति पूर्वं-
पक्षाक्षेपः । समाधत्ते---<q>अयमभिप्रायः पूर्वपक्षवादिनाः एकत्वमिव</q>﻿
<pb n="060"/>
<q>सङ्ख्यान्तरं लिङ्गमपि लिङ्गान्तरं निवर्तयतीति</q> । यथा विभक्त‍यर्थभूतेनापि
एकत्वेन कर्तृदशागामिना एकस्यैवाधिकारमापादयता सङ्ख्यान्तरमधिकारे निवर्त्यते
तथा लिङ्गान्तरं निवर्त्यते । अत्र चोदयति---<q>ननु च सङ्ख्यापि नैवाधिकारे
संख्यान्तरं निवर्तयति किं तर्हि कर्तृत्वे</q> । परिहरति---<q>सत्यं नाधिकारे
निवर्त्यते तथापि तु कर्तृत्वापत्तेरधिकारस्य लिङ्गमपि लिङ्गान्तरस्य न कर्तृ-
त्वमापादयति</q> । अस्यार्थः-अधिकारः स्वामित्वं कर्तृत्वेन विपरिणम्यते अधिकृतः
कर्ता भवतीत्यर्थः । तेन कर्तृत्वापत्तौ संख्या या दृश्यते अधिकारेऽपि सैवेति निश्चीयते ।
नाधिकारिणोऽन्यः कर्ता । एवं लिङ्गमपि कर्तृदशाश्रितं लिङ्गान्तरयुक्तस्य कर्तृतां
निवर्तयतीति । यदा च लिङ्गान्तरयुक्तस्य कर्तृता नास्ति तदाऽधिकारोऽपि तस्य नास्ति ।
यो हि नानुतिष्ठति कथमसावधिकारी भवति अनुष्ठानपर्यन्तत्वादधिकारस्येति ।
<q>पुंयुक्तमिति पठितम्</q> । तैः <q>परिक्रयादिभिश्‍चास्वत्वदर्शनमभ्युच्चयः</q> अविज्ञाते
गर्भे हते भ्रूणहा भवतीत्यविज्ञातग्रहणं नोपपद्यते यदि स्त्रीपुंसयोरधिकारः । [अ]विज्ञात
ग्रहणेन ह्येवमुच्यते अविज्ञाते गर्भे हते कदाचित् पुमानपि हन्येत तत्र यज्ञसाधन-
वधकारितया भ्रूणहा भवतीति । [यदि]स्त्रीपुंसयोरप्यधिकारः, तदा किमविज्ञात-
ग्रहणेन(द्योत्यते) गर्भमात्रवधेनापि भवत्येव भ्रूणहत्या । तथाऽऽत्रेय्यभ्युच्चयः आत्रेयीं
हत्वा भ्रूणहा भवतीति ।</p>
<p>आपन्नगर्भामात्रेयीमाहुः । यदा पुनः स्त्रीमात्रवधेनापि भ्रूणहत्या भव(ती)ति
[तदा किमात्रेयीग्रहणेनेति] दर्शयितुमात्रेयीग्रहणमुपपन्नम् । त(दा)था परिक्रयादि-
भिरस्वत्वप्रदर्शनं स्त्रिया अभ्युच्चयः । यथा क्रयविक्रययोगिनी स्त्री स्ववती न भवति
गवादिवत् । अतः स्वादिक्रयायोगे स्वद्रव्यत्यागात्मकेऽसमर्थेत्यनधिकारिणी ।</p>
<p><q>अत्रोच्यते---जातिस्तु बादरायण इति</q> । <q>नरजातिमात्रमत्राप्यधि-﻿
<pb n="061"/>
<q>क्रियते न लिङ्गाद्विशेषगतिरधिकारस्येत्यर्थः</q> । न जातेरधिकारोऽचेतनायाः
किन्तु तज्जातिभाजां पुंसां स्त्रीणां चाधिकारः । <q>ननु चापन्नकर्तृभावो न नियुक्त
इति सङ्ख्यावत् लिङ्गमपि लिङ्गान्तरं निवर्तयतीत्युक्तम्</q> । <q>सत्यमुक्तं, तत्त्व-
युक्तम् सङ्ख्या सङ्ख्यातगता कर्मणि संङ्ख्यान्तरं निवर्तयतीति युक्तम्</q> ।
<q>लिङ्गं पुनः अश्रूयमाणत्वादयुक्तं तन्निवर्तयतीति</q> । अस्यार्थः---यजेतेत्याख्याते
कर्तृसङ्ख्या प्रतीयते तया(थ) विषयो विशेष्यते तेनैककर्तृकविषये एकस्यैवानुष्ठान-
सामर्थ्यमिति तस्यैव तत्राधिकारः यथा राजजातीयस्य राजसूये राजकर्तृके । लिङ्गं
पुनराख्याते न श्रूयते तेन तद्विशिष्टस्तद्विषयो न प्रतीयते तेन लिङ्गविशेष-
रहिते विषये स्त्रीपुंसयोरधिकारो घटते । यत्त्विदं प्रातिपदिकगतं लिङ्गं
तदधिकारपूर्वकमिदमवगम्यते इति नाधिकारं निवर्तयितुमर्हति यथाधिकारमेव तु
वर्ण्यते । <q>अतस्सूक्तं बादरायणस्येति</q> । भाष्य एव तावत् सङ्ख्या सङ्ख्यान्तरं
निवर्तयति । <q>एवं तर्हि सहप्रयोगो न प्राप्‍नोति</q> सङ्ख्यान्तरपूर्वकमवगम्यत
इति निवृत्तेः । सहप्रयोगे हि स्त्रीपुंसयोः द्वित्वसङ्ख्या स्यात् ततश्चैकसङ्ख्या
बाध्येत । सहप्रयोगे चासति न स्त्रिया अधिकार उपपद्यते विद्याविरहात्
शद्रवदिति मन्यते । <q>तदिदमुक्तम्---स्थितं तावदपर्यवसितमिति</q> सहत्व-
पर्यन्तत्वात् स्त्र/?/यधिकारस्य यत एव सहत्वपर्यन्तः स्त्र/?/यधिकारः <q>अतः</q> स्त्र/?/यधिकारं
निवर्तयितुं <q>पृथगधिकारं पूर्वपक्षवादी दर्शितवान्</q> । <q>राद्धान्तवादी तु नैव
क्रमपर्यन्ते विषये सङ्ख्याविरोधः इति मन्वानः सहाधिकारमुक्तवान्</q> ।
अस्यार्थः क्रमपर्यतोविषयोः । तत्र च स्त्रियामनुप्रविशन्त्यामपि सङ्ख्याविरोधो नास्तीति
<pb n="062"/>
मत्वा सहाधिकारमुक्तवान् । यदि हि क्रमपर्यन्तो विषयो न भवति किन्तु यागपदार्थ
एव तदा यागे कर्त्रन्तरानुप्रवेशेन सङ्ख्याविरोधः स्यात् । यदा त्वनेकपदार्थात्मको
विषयः शास्त्रार्थींभूतः तदा व्यापारान्तरेणापि कर्त्रन्तरानुप्रवेशः संभवतीति न सङ्ख्या
विरुद्ध‍यते । <q>कथं पुनः सङ्ख्याविरोधो नास्ति</q> ? उत्तरं---<q>सहितेषु हि
द्विवचनबहुवचने भवतः</q> समासो वा; यथा देवदत्तयज्ञदत्तौ पचत इत्यादिषु । <q>न
पुनस्सहार्थेषु</q> देवदत्तेन सह यज्ञदत्तो गत इति । इह तु स्त्री सहभावेनानुप्रविशति इति
<quote>“धर्मे चार्थे न नातिचरितव्या”</quote> । <quote>“यत्किञ्चित्कर्तव्यं तदनया सह”</quote> इति
वचनात् । यत एव सहितेषु समासः <q>अत एव चेतरेतरयोगे समाहारे च समासं
मन्यन्ते समासविदः</q> । <q>न पुनश्‍चार्थमात्रे</q> इतरेतरयोगे समाहारे च द्वन्द्वं
मन्यन्ते यत्र सहितभावः । <q>न पुनश्‍चार्थमात्रेपि</q> समुच्चयेऽन्वाचये च । यदि
यत्रापि साहित्यं नास्ति तत्रापि समासो भवेत् तदा समुच्चयान्वाचययोरपि द्वन्द्वः
स्मर्येत1 । <q>कःपुनरभिप्रायः</q> सहितभावे समासं स्मरतामित्यत्राह---<q>अयमभिप्रायः
नेतरेतरभावमनापन्नयोः पदार्थान्तरसंबन्धः</q> यत्र हि सहितभावः तत्र हीतरेतर-
भावः । सहयोगित्वमनापन्नयोः अप्राप्तयोर्न पदार्थान्तरसंबन्धः अपि तु परस्पर-
संबन्धयोरेव पदार्थान्तरेण संबन्धः । समासे च समस्यमानयोरर्थयोः परस्परानु-
गमनपूर्वकं पदार्थान्तरानुगमनम् । तेन सहितभावे यादृशोऽर्थानां संबन्धः तादृश
एव समासेनाप्युच्यते इति । सामर्थ्ये च सति समास इति युक्तम् । तत्र समासो
यत्र च परस्परसंबद्धयोरेव पदार्थान्तरेण संबन्धः । तत्र तुल्यद्वारसंबन्धात् द्विबहुत्वोप-
पत्तेः द्विवचनं बहुवचनं न युक्तम् । तेन समासो द्विवचनबहुवचने । यत्र इतरेतर-
सव्यपेक्षयोरर्थान्तरसंबन्धः तत्र तद्विषयाण्येव । <q>यत्र पुनः पदार्थान्तरसंबन्धापेक्षः
चार्थः न तत्र द्विवचनबहुवचने भवतः समासो वा</q> । यत्र ह्येकस्मिन् सम्बन्धे
सति पुनरर्थान्तरसंबन्धः क्रियते न तत्रैकद्वारेण सम्बन्धः यथा देवदत्तः पचति यज्ञ-
<note>१. स्मर्यते-मा</note>﻿
<pb n="063"/>
दत्तश्च इति । न हि तत्र यथा देवदत्तः पाकेन संबद्धः तथा यज्ञदत्तोऽपि पुनः
सम्बन्धयितुं शक्यते । अर्थान्तरावरुद्धेऽर्थान्तरसम्बन्धित्वाभावात् । तेन तत्र द्वारा-
न्तरेण सम्बन्धोऽवगम्यते । अतश्चानित्यसम्बन्धित्वात् द्विबहुत्वानुपपत्तेः न द्विवचन
बहुवचनोपपत्तिः । समासस्तु सामर्थ्याभावे न संभवति । समासे हि परस्पर-
सहितानामर्थान्तरसम्बन्धोऽवगम्यते इति । तथाचार्थान्तरसंबन्धानां समुच्चयावगतेः
सामर्थ्याभावः । इह च पत्नी यजमानावरुद्धे प्रयोगे पश्चात्सहशब्देन सम्बध्यते ।
नासौ यजमानाद्भिन्नेन द्वारेण यजमानावरुद्धे प्रयोगे कर्तृत्वेनानुप्रविशति । <q>तेन</q>
तामपेक्ष्य न द्विवचनबहुवचनोपपत्तिः अतुल्यसम्बन्धित्वात् । यत्र सहितयोः क्रिया-
सम्बन्धः तत्र द्विवचनबहुवचनोपपत्तिरिति । <q>तदिदं महाभाष्यकारेण दर्शितम्
सहितयोः क्रियासम्बन्धाभिधाने द्विवचनमेव प्रदर्शनार्थेषु वाक्येषु एवमनु-
कृतं भवति</q> । <q>अन्यथाहि अनुकारोऽपि नोपपद्यत इति</q> । अस्यार्थः---सहितयोः
क्रियासम्बन्धाभिधाने द्वन्द्वसमासे धवखदिरौ च्छिन्द्यात् इत्यादौ प्रदर्शनार्थेषु वाक्येषु
विग्रहवाक्येषु द्विवचनमेव प्रयोक्तव्यम्---धवखदिरौ च इति । एवं द्विवचनप्रयोगे
सति सहितक्रियासम्बन्धाभिधायि समासपदमनुकृतं भवति । द्विवचनदर्शने हि
एवमवगम्यते---द्वित्वमस्तीति । द्वित्वोत्पत्तिश्च परस्परान्वितयोः क्रियासम्बन्धे भवति ।</p>
<p>नन्वेवं सति कथमेकस्मिन् द्विवचनमुच्यते । सहितावस्थायां द्वित्वसङ्ख्या-
योगात् । द्वित्वं च साधारणगुणः सहितावस्थालक्षणार्थं च पदद्वयम् । अत
एवार्थान्तरे कथं वृत्तिरिति चोद्यस्यानवकाशः । यदि पुनर्द्विवचनेन प्रयुज्यते तदा
अनुकारोपि न स्यात्, सहितावस्थाया अदर्शनादेव । सहभावेन क्रियासम्बन्धेऽ-
वगते यजमानस्य तत्पुरस्सरा पत्नी कर्तृत्वेन कर्मण्यनुप्रविशन्ती यजमानाद्भिन्नद्वारेण
कर्तृतामनुभवति । <q>तदिदमुक्तम्---प्रतिकारकं क्रियाभेद इति</q> । अन्या
क्रिया, अन्यः यजमानस्य द्वव्यत्यागात्मो यागः, मध्यगं च दम्पत्योः धनं, केवलो
यजमानस्त्यक्‍तुं न शक्‍नोति । अत्यक्ते हि पत्‍न्याः स्वाम्यात् यजमानस्यापि स्वामित्व-
मिति यागानभिनिर्वृत्तिः । तेन पत्‍नी अनुमतिं कुर्वाणा यागे कर्त्रीं । यजमानस्तु
साक्षाद्देवतामुद्दिश्य त्यागं कुर्वाणो यागे कर्तेति । तदिदमुक्तं---<q>प्रतिकारकं
<pb n="064"/>
<q>क्रियाभेद</q> इति । न हि पत्‍न्या अनुमतिं विना यजमानस्य कर्तृत्वोपपत्तिः यागे ।
तेन सापि भवत्येव यागे कर्त्री, व्यापारान्तरेणानुप्रवेशात् न द्वित्वबहुत्वोपपत्तिरिति
निरवद्या । अत्क भाष्यं---<quote>“द्वादशे वा शते षट‍्पञ्चाशत्”</quote> इति, तदिदमाक्षिपति---
<q>द्वादशे वा शते षट‍्पञ्चाशदिति किमिदं</q> ? इदं किल भष्यं राद्धान्ते युक्त्यन्तरमिव
दर्शयति द्वादशे वा शते ऋत्विक्‌परिक्रयार्थे यजमानेन षट‍्पञ्चाशदिति दीयते,
पत्‍न्या च षट्‍्पञ्चाशदिति । एतच्च राद्धान्तविरोधि । एवं हि तुल्यव्यापारा यजमानेन
पत्नीति द्वित्वापत्तेः एकवचनविरोधः । एकदेश्याह---<q>वयमपि ब्रूमः किमिदमिति</q> ।
आक्षेप्ता आह---<q>किमसदेवेदं</q> ? समाधाता आह---<q>न</q> असदिति ब्रूमः भाष्यानर्थ-
क्यापत्तेः । अर्थमाह---<q>द्वादशे शते यदि विभागः स्यात् स्यादेतदेवं</q> एकवचन-
विरोध इति । इह <q>पुनः अन्य एव पत्‍नीव्यापार इति सहार्थतां दर्शयति न
सहितार्थताम्</q> । अस्यार्थः---राद्धन्तवादी एवं ब्रूते यदि द्वादशे शते एकेन
षट्पञ्चाशद्दीयते अपरेणापि षट्पञ्चाशद्दीयत इति दानविभागः स्यात तदा एकवचन-
विरोधः स्यादित्यध्याहारः । पत्नी व्यापारस्त्वन्य एवानुमतिलक्षणः । तेन सहार्थेन
पत्‍न्या अनुप्रवेशेन[शो न] सहितार्थेनेति । दर्शितं चेदमनुमतिलक्षणः पत्‍नीव्यापार
इति । <q>अन्यतरानिच्छायां त्याग एव न संवर्तेत इति</q> । उपसंहरति---
तेन श्रुत्या सहत्वस्मृते<q>रविरोधात् सह कर्तव्यमित्यस्य वचनस्य अयथार्थता
न शक्यतेऽवगन्तुम्</q> । श्रुतिविरोधे हि तथा स्यात् । न चासावस्ति । <q>एवं च
पत्‍नीशब्दस्समर्थितो भवति</q> । यदि सहप्रयोगः पत्‍न्या न स्यात् तदा पत्‍न्यधि-
कारो भज्येतैव । ततश्च यज्ञस्वामित्वं स्त्रिया नास्तीति यज्ञस्वामिस्त्रीविषये <quote>‘पत्युर्नो-
यज्ञसंयोगे’</quote> इति पत्‍नीशब्दोऽसमञ्जसः स्यात् । कर्मविशेषाश्चावेक्षणादयः समर्थिता
भवन्तीति । अन्यथा हि <quote>‘पत्‍न्यवेक्षितभाज्यं भवति’</quote> इत्यनुपपन्नं स्यात् । <q>लिङ्गमुक्तम्</q> ।
<pb n="065"/>
<p><q>यत्पुनरिदमुक्तं भाष्यकारेण</q>---<quote>“तत्र श्रुतिसामर्थ्यात् यः कश्चित् यया
कयाचित् स्त्रिया सह संभूय यजेतेति प्राप्ते इदमुच्यते यस्त्वया कश्चिद्धर्मः कयाचित्सह
कर्तव्यः सोऽनया सह”</quote> इति । तेन न श्रुतिविरोधः स्मृतेरिति गम्यते इति ।
<q>अस्य कोऽर्थः</q> ? उत्तरं---<q>ननु चायमर्थः ययाकयाचित् स्त्रिया सह कर्तव्ये-
प्राप्ते उद्वाहनियमं दर्शयति</q> इत्युच्यते । चोदयिता आह <q>यद्येवमसंस्तर्ह्यय-
मर्थः यस्मात्कर्तृसंस्कारो विवाहः न क्रत्वर्थः</q> । <q>अन्यथाहि</q> यदि पुरुष-
संकारो न स्यात् <q>क्रतुप्रयुक्तमेव स्यात् अङ्गं च । न चैतदेवम्</q>। कुत
इत्यत्राह---<q>कृताधानस्य हि अधिकारं वर्णयन्ति न क्रत्वर्थमाधानमिति
ब्रुवन्तः</q> । <q>यस्मात् कृताधानस्याधिकारः</q> न पुनरधिकृतस्याग्नयः <q>कृतोद्वाहस्य
चाधानं</q> अतो नाधिकारिणा पुरुषेण कृतत्वात् नासावङ्गं, श्रूयतामयमर्थः । यत एव
च कर्तृसंस्कारोऽयं <q>अत एव संस्कारपङ्क्त्यामुद्वाहं पठति गौतमः</q> । परि-
हरति---<q>सत्यमेवमेतत् । शास्त्रार्थज्ञो भवान् कथमन्यथाऽभिधत्ते</q> । आक्षेप्ता
पृच्छति---<q>कस्तर्हि भाष्यार्थः</q> ? <q>सोऽनयेति तथापि श्रुतेरविरोध</q> इत्यर्थः ।
यद्यपि कर्तृसंस्कारो विवाहः श्रुतेरेकवचनयुक्ताया न विरोधः । <q>संस्कारार्थायाः</q>﻿
<pb n="066"/>
<q>स्त्रिया न विरुध्यत इत्यर्थः</q> । एवमपि <q>सहत्वमुपपन्नं भवतीति मन्यते</q> ।
यासौ संस्कारायोत्पन्ना पत्नी तस्या एव वचनान्तरेण सहकर्तृत्वनियम इति नानुपपन्न-
मित्यकिञ्चित् ।</p>
<p><q>स्थितादुत्तरं</q></p>
<p><q>अथ कस्मात्स्वामित्वं न गौणमित्याशङ्क्य अधिकाराविरोधान्न गौणं
भवितुमर्हतीति राद्धान्तः</q> । यदि ह्यधिकारश्रुतिविंरुध्येत तदा तद्विरोधाद्गौणं
स्वामित्वस्मरणं स्यात् । न चास्ति विरोधः । <q>यथा चाविरोधस्तथा दर्शितम्</q> ।</p>
<p><q>द्व्याधानम् । कथं पुनरत्रसंशयः</q> । उत्तरं---<q>यथैव भाष्ये</q> किं द्वौ
पुमांसौ आदधीयातां उत एकः पुरुष इति । आक्षेप्ता आह---<q>न तथोपपद्यते</q>
संशयः । <q>भाष्ये हि उपपदगतं द्वित्वमुपन्यस्तम्---वसानौ इति</q> । <q>न चैतत्
पूर्वपक्षायालं भवितुमर्हति</q> । <q>कुतः ? वसन्तो ब्राह्मणोऽग्‍नीनादधीत इत्येव-
मादिषु एकत्वश्रवणात्</q> । तेन कथं द्वयोः पुंसोराधानं शक्यते वक्‍तुम् । ननु च
पुंद्वित्वं श्रूयते वसानाविति । तेन पत्नीसद्वितीये पुंस्यनुपपत्तेः पुमांसावाधानस्येति
तत्राह---<q>न च लिङ्गं सङ्ख्यामपबाधितुमर्हति उत्पत्तौ श्रवणात्</q> । उत्पत्ति-
वाक्ये श्रुतसङ्ख्या न लिङ्गेन शक्यते बाधितुम् । अथानन्यपरत्वात् वाक्यस्य लिङ्गं सङ्ख्या-
मपबाधत इत्यत्राह---<q>अन्यविधानाच्च</q> । क्षौमविधानं चावगम्यते । अतोऽन्य-
परतापि शक्यते वक्‍तुम् । यतः प्रकृते आधाने एककर्तृविशिष्टे पुंद्वयं विधातुं न
<note>1. p 1364</note>﻿
<pb n="067"/>
शक्यते । <q>अतः आधानान्तरं वा वक्तव्यम्</q> । अथ प्रकृताधानावगमात् आधा-
नान्तरं विधातुं न शक्यते <q>क्षौमविधानार्थं वो वसानावित्यनूद्यते द्वित्वं यथा-
प्राप्तं</q> यादृशमेव द्वित्वं प्राप्तं स्त्रीपुंसविषयं तादृशमनूद्यते । क्षौमं विधीयत इति नास्ति
पूर्वाशङ्का आक्षेपान्तरं चाह---<q>ननु चास्मिन्नपि पक्षे आदधीयातामिति
द्विवचनं नोपपद्यते</q> पूर्वं हि सहभावेन स्त्रिया अनुप्रवेशः कर्मणीत्युक्तम्-सहभावेन
द्विवचनं नोपपद्यत इति तत एवोक्तम् । तेन आदधीयातामिति स्त्रियमभिप्रेत्य-
द्विवचनानुवादो नोपपद्यते । तथा <q>वसानावित्यपि</q> नोपपद्यते द्विवचनम् <q>वसन-
क्रियायः प्रत्येकं परिसमाप्तत्वात्</q> । भिन्नयोर्वसनक्रिययोरेकैकस्य कर्तृत्वायोगात् ।
समाधाता---<q>एवं तर्हि</q> पक्षद्वयेऽपि दोषं वदता <q>भवतैव संशयोऽभिहितः</q> एकस्मिन्
पक्षे दुष्टे अपरपक्षं समादत्ते । आक्षेप्ता आह---<q>सत्यमभिहितः संशयः पक्षग्रहणं
तु न शक्यते कर्तुम्</q> द्वयोरपि पक्षयोर्दुष्टत्वात् । समाधाता आह---</p>
<p><q>बाढं न शक्यते कर्तुं; त्वयैवेदमभिहितं अप्राप्तमेव द्वित्व-
माधाने वसने च</q> । <q>अप्राप्तस्य</q> चानुवादानुपपत्तेः <q>विधानादृते</q> संबन्धाभावो
<q>न शक्यते वक्‍तुमिति विधानमेबाश्रयणीयम्</q> । ननु च यद्यपि विधानं तथापि
कथं पुंसोर्विधानं यावता स्त्रीसद्वितीयस्य किमिति विधानं न भवति इति तत्राह---
<q>विधीयमाने च द्वौ पुमांसावेव विधातव्यौ । कस्मात्</q> ? उत्तरं---<q>युगपदधि-
करणवचनतायां द्वन्द्वस्मृतेः</q> <quote>“युगपदधिकरणे द्वन्द्वः”</quote> इति वार्तिककारेण
युगपदधिकरणवचनताया द्वन्द्वः स्मर्यते । का पुनरियम् ? उच्यते---<q>समस्यमा</q>-
नानां पदानां येऽर्थाः तेषां यद्युगपत् एकेन पदेनाभिधानं1 सा युगपदधिकरण-
<note>1. भिसदनं-मा</note>﻿
<pb n="068"/>
वचनता । अधिकरणशब्देन शब्दस्य वृत्तिविषयोऽभिधीयते---यथा धवखदिरौ
इति समासान्तर्गतयोः धवखदिरशब्दयोः वा .... .... न तयोरेकैकेन पदेन
धवखदिरयोरभिधानम् । ननु नैतदुपपन्नम् संबन्धग्रहणानुसारेण शब्दोऽर्थमभिधत्ते ।
न च धवशब्दोऽर्थद्वये गृहीतसंबन्धः । यदि चार्थद्वयमभिदध्यात् तदा पदान्तर-
प्रयोगोऽनर्थकः । न च लक्षणयाऽर्थद्वयावगमकत्वं, अनुपपत्तिंसबन्धयोरभावात् ।
पदान्तरप्रयोगश्चानर्थक इत्युक्तम् । सेयं युगपदधिकरणता दुःखा च दुरुपपादा
चेति । <q>अत्राभिधीयते</q> - सहितभावे द्वन्द्वो वर्तते । समस्यमानपदानतिरेकी च
समासः । तेन एकैकमेव प्रातिपदिकं सहितावस्थापन्नस्वार्थं लक्षयति । स्वरूप-
मात्रावस्थिते स्वार्थेऽभिधानशक्तिः शब्दस्य, अवस्थाविशिष्टावस्था लक्ष्यते । सहित-
भावश्चार्थान्तरेण विना न भवतीति द्वितीयपदार्थोऽपि तेनाक्षिप्यते । अतः सिद्धं
युगपदनेकार्थप्रतिपादकत्वम् । अत एव च द्वन्द्वे पदद्वय(मिति)[मपि]लाक्षणिकार्थ-
मिति वदन्ति । यश्चासावर्थो लक्ष्यते तस्य विशिष्टस्यावगतिः पदान्तरायत्तेति न
पदान्तरानर्थक्यम् । <q>तदपवाद्त्वाच्चैकशेषस्येति</q> । द्वन्द्वापवाद एकशेषः वृक्षाः ।
<q>यद्येवं ततः किम्</q> ? उत्तरं---<q>इदं ततो भवति द्वयोरिदमभिधानं तन्त्रेण
वसानौ इति तत्र च द्वौ पुमांसावेव प्रतीयेते</q> । <q>अर्थान्तरस्य वाचकाभावात्</q> ।
वसानाविति तावत् औकारान्तेन शब्देन एकः पुमान् सद्वितीयोऽभिधीयते । तथा
अपरोऽपि पुमानेव तन्त्रावृत्त्याऽभिधीयते । तत्र द्वितीयस्यापेक्षायां पुमानेव तन्त्रा-
भिधानेनोपस्थापितो गृह्यते न स्त्री तस्या वाचकाभावात् । <q>ननु चादधीयातामिति
द्विवचनानुपपत्तिः आख्याते</q> पुंद्वयस्योत्पत्तिशिष्टैककर्तृकविषयेऽनुप्रवेशानुपपत्तेः ।
परिहरति---<q>भवत्वाधानान्तरं</q> यद्युत्पत्तिशिष्टगुणावरोधः । <q>का नः पीडा</q> ।
एतच्चाभ्युपगम्यवादेनोक्तम् । किन्तु प्रकृताधानावगतेः अनन्यपरेण वाक्येन
पुंद्वित्वमेव विधास्यते । विनियोगशेषस्य बलीयस्त्वात् । आधानोत्पत्तौ व्युत्पादन-
शेषभूता सङ्ख्येति । <q>ननु च <quote>‘पुमान् स्त्रिया’</quote> इति स्मरति भगवान् पाणिनिः</q> ।
<pb n="069"/>
अस्यार्थः-यत्र स्त्रियीव स्‍त्रीसद्वितीयेऽपि पुंसि औकारान्तश्शब्दः साधुरिति । उत्तरं---
<q>स्मरत्येकशेषे पुंसो वचनस्य साधुतां, न पुनः स्त्र्यभिधानमौकारान्तस्य</q> ।
<q>तद्दर्शितं भाष्यकारेण</q> अस्यार्थः-यत्र स्‍त्री च पुमांश्च लक्षणाविशेषशब्देनाभिधातु-
मिष्यते तत्र पुंवचनशब्दः शिष्यते न स्‍त्रीवचन इति पाणिनिना स्मृतम् । न
पुनरौकारान्तशब्देन स्‍त्रिया अभिधानम् । तेन स्‍त्रीवाचकशब्दाभावात् पुमानेव
द्वितोयोऽपि गृह्यते तदिदं भाष्यकारेणापि दर्शितम् । <q>ननु च</q> यदि पुमानेव
द्वितीयोऽपि गृह्यते तदा सर्वत्र पुंसः स्‍त्रीसद्वितीयस्या<q>प्राप्तेः कथमेकशेषनियम
उपपद्यते</q> ? परिहरति---<q>केनवोक्तमप्राप्तौ नियम इति</q> ? चोदयति---
<q>यदि प्राप्तौ नियमः भवतु तर्हि स्त्री सद्वितीयता</q> । उत्तरं---<q>भवतु यदि प्राप्तौ
प्रमाणमस्ति तच्च नास्तीति दर्शितम्</q> । अस्यार्थः-यत्र प्रमाणान्तरेण द्वितीया
स्‍त्री प्रतीयते तत्र सैव द्वितीया । यत्र तु नास्ति तत्र शब्दाभिहितपुमानेव द्वितीय
इति । इह च विधेयत्वात् द्वितीयोऽपि पुमानेव प्रतीयते । उपसंहरति---<q>अतो
युगपदधिकरणवाचकत्वात्</q> द्वयोः <q>पुंसो(सयो)र्वाचकोऽयं न नियमस्य विषय
इति</q> । पुमांस्त्रियेति पुंवचनशेषनियमस्यायं विषयो न भवतीत्यर्थः । <q>तस्मात् द्वौ
पुमांसाविति युक्तम्</q> । यदि पुंद्वयपरमेतद्वाक्यं <q>कथं तर्हि क्षौमशब्दो</q> विधेयार्थः
कथमन्वीयत इत्यर्थः । उत्तरं---<q>प्रदर्शितोऽन्वयः</q> यौगिकोऽयं क्षौमशब्दः टुक्षुशब्दे
इत्यस्मान्मप्रत्ययान्तः क्षौमशब्दः क्षौमवती विचेष्टमानयोर्वाससी । गौणो वा क्षौम-
सदृशत्वात् तयोर्मलीमसयोरित्यन्वयो दर्शितो <q>भाष्यकारेण</q> ।</p>﻿
<pb n="070"/>
<p>राद्धान्तमाह---<q>एवं प्राप्तेऽभिधीयते । नायं द्वयोः पुंसोर्वाचक इति
शक्यते वक्‍तुम्</q> । कस्मात् ? उत्तरं---<q>क्षौमपदवैयर्थ्यात्</q> अप्रवृत्तिविशेषकरतया
क्षौमपदवैयर्थ्यात् । ननु क्षौमविशिष्टवसनं आधानं वा विधास्यते तेन नानर्थक्यं
भविष्यति इति तत्राह---<q>वसनाधानयोश्‍च प्राप्तत्वात् । ननु च पुद्वित्वयुक्त-
मेकत्वमपि न प्राप्तमित्युक्तम्</q> । तेन गुणद्वयश्रवणात् आधानान्तरविधिर्भविष्यति-
उत्तरं---<q>सत्यं पुंद्वित्वयुक्तमेकत्वमपि न प्राप्तम् । पुंयुक्तं तु द्वयमपि
प्राप्तम् । ततः किं ? श्रूयतामिदम् । ततस्तदनुवादेन क्षौमविधानं संभवति
सद्वितीयत्वं तु केवलं मृग्यम्</q> । सद्वितीयपुंविशिष्टाधानानुवादेन क्षौमविधाने
संभवति सद्वितीयत्वं केवलं मृग्यम् । योऽसौ पुमान् सद्वितीयः तस्य केन सद्वितीय-
त्वमिति यदि परन्वेषणीयं तत्र स्त्री द्वितीया प्राप्तेति तयैव सद्वितीयत्वम् । <q>ननु
तदेव</q> सद्वितीयत्वमेव <q>विधानादृते न संभवति इत्युक्तम्</q> । सहभावानुप्रविष्टा पत्नी
अतुल्ययोगिनी न द्वितीया भवतीत्युक्तम् । परिहरति---<q>न संभवति यद्याधान-
वसनगत एवेतरेतरयोगः परिगृह्यते । तथैव च द्वन्द्वोत्पत्तिः अभिधाश्रय-
मपीतरेतरयोगं नानुमन्यन्ते क्रियामात्रापेक्षत्वात् इतरेतरयोगस्य गर्गा
भोज्यन्तामिति प्रयोगदर्शनात् । देवदत्तयज्ञदत्तविष्णुमित्रा इति च
प्रयोगदर्शनात्</q> । अस्यार्थः---न संभवति इतरेतरयोगः । पत्‍न्या सह यद्याधानवसन-
गत एवेतरेतरयोगः परिगृह्यते यावता अभिधानाश्रयमपि इतरेतरयोगमनुमन्यन्ते
एव । येषामेकाभिधानक्रियानुप्रवेशस्तेषामपि तदपेक्षोभवत्येवेतरेतरयोगः यथा गर्गा
भोज्यन्तामिति । द्विवचनप्रयोगोपपत्तौ सत्यां न प्रकृतप्रत्ययबाधनेन आधानान्तरं
भवितुमर्हति । <q>नापि विशिष्टविधानं</q> भुजेः प्रत्येकपरिसमाप्तत्वात् । अभिधानाश्रय
<pb n="071"/>
इतरेतरयोगः । तेनेहाप्यभिधानाश्रयमितरेतरयोगमाश्रित्य स्त्रीसद्वितीयत्वं ग्रहीष्यते ।
इत्थ प्रयोगोपपत्तौ वसानावदधीयातामिति प्रकृते चाधाने <q>क्षौमशब्दस्य</q> मुख्यार्थ-
त्यागेन <q>गौणान्वयो</q> रूढिबाधेन <q>यौगिको वा नाभ्युगन्तुं युक्तः । तस्मात्</q>
प्रमाणान्तरस्य विद्यमानत्वात् <q>सद्वितीयनियमप्रयोग एवायम्</q> ।</p>
<p><q>तस्या यावदुक्तम् ।।</q></p>
<p>ननु प्रयोगचिन्तेयं कथमत्र सङ्ग्तेत्याशङ्क्याह---<q>स्थितं स्त्रीपुंसयोस्सहा-
धिकारः इति</q> । <q>इदमिदानीं सन्दिह्यते</q> । <q>किं सर्वं याजमानं पत्‍न्या सहैव
कर्तव्यम् यागवत् उत यजमानेनैव कृतं कृतं भवतीति</q> । अस्यार्थः---यः
पूर्वमविकार उक्तः तस्य सहप्रयोगेन निर्वाह इति सहप्रयोग उक्तः । तस्यैवेदानीं
विशेषश्चिन्त्यते । किं सर्वमेव याजमानं स्त्रिया सहकर्तव्यं यथा यागे द्रव्यत्यागात्मकः
स्त्रिया सह क्रियते तथा । न च सर्वं स्त्रिया सह शक्यते कर्तुम्, सम्मानादिषु
केवलस्यैव यजमानस्य कर्तृत्वम् । न हि स्त्रीव्यापारं बिना पुरुषस्य सम्माने कर्तृता
नोपपद्यते । ननु चानुमतिद्वारा तत्रापि स्त्रिया व्यापारो भविष्यति । मन्द ! मैवं, तत्र
ह्यनुमत्या स्त्री व्याप्रियते यत्र तदनुमतिं विना पुंस एव कर्तृता नोपपद्यते यथा यागे ।
यत्र पुनस्तदनुमतिव्यतिरेकेणापि कर्तृता तत्र कथमनुमतिद्वारेण पत्‍न्याः कर्तृत्वम् ।
अनुमत्यापि[तिरपि]स्वव्यापारेण प्रवर्तमाने पुरुषे कीदृशीति न ज्ञायते । तस्मात्
केवलयजमानकर्तृकेषु सहभावो न शक्यः संपादयितुमिति सहाधिकाराक्षेप एवायं
समाधीयते । नन्वेवमपि क्षौमाधिकरणे ह्येवमाङ्क्यते सहयोगेपि द्विवचनं प्राप्नोति-
यथा <quote>‘आदधीयातां’</quote> इति । अथ सहभावे द्विवचनं न मृष्यते पुंसोर्विधिस्तर्हि
प्राप्नोति । तेन क्षौमाधिकरणपर्यन्तेन सहभावे द्विवचनं नास्तीति स्थापितत्वात्
श्रुत्यविरोधेन सहाधिकार एव निर्वाह्यते । स इदानीमाक्षेपान्तरेणाक्षिप्य समाधीयते
<note>1. 1369</note>﻿
<pb n="072"/>
<q>किं सर्वं याजमानं पत्‍न्या सहैव कर्तव्यं उत यजमानेनैव कृतं कृतं भवति</q> ।
<q>इति</q> । न सर्वत्र सहभावः किन्तु केषुचिदेव । इतराणि तु यजमानेनैव कृतानि
[कृतानि] । तत्र पूर्वपक्षवादी सहवचनं साङ्ग्क्रतौ मन्वानः सहकर्तव्यतां याजमानेषु
मन्यते यत्कर्तव्यं तदनया सहेति स्मृत्या उच्यते । साङ्गं च कर्तव्यम्, नैकदेशः,
तस्याफलत्वात् । तस्मान् सकलमेय सह कर्तव्यम् । न चैतच्छक्यते । तस्मात्
सहप्रयोगाभावात् तद्बलभाविनः पत्‍न्यधिकारस्य दुर्घटतेति मन्यते ।</p>
<p><q>राद्धान्तवादी तु यत्न तावत् वचनेनैवं पुंसोऽङ्गत्वं ऋत्विजामिव तत्र
नैव स्‍त्रियाः कर्तृत्वम्</q> । <q>यत्रापि समाख्यया प्राप्तिः तत्रान्यतरेणैव सिद्ध-
मनुष्ठानमिति विदुषि संभवति न विद्वत्ता शक्यते कल्पयितुम्</q>, अन्यथा-
<q>प्युपपन्नत्वादनुष्ठानस्य</q> । अयमभिप्रायः-न प्रतिपदार्थं1 सहभावः सहवचनेन प्रति-
पद्यते, किन्तु प्रयोगः, तस्यैव कर्तव्यत्वात् । यत्कर्तव्यं, तत् सह कर्तव्यमिति कर्तव्ये
सहकर्तृता उच्यते । कर्ता च प्रयोगेण संबध्यते, न प्रयोज्येन, प्रयोगश्चैकस्मिन्
पदार्थे सह कृते कृतो भवति पदार्थसंपत्त्यैव प्रयोगे कर्तृतोपपत्तेः । तत्र यागे
ऋत्विक‍्परिक्रये च द्रव्यसाध्ये सहकर्तृत्वेन प्रयोगे सहकर्तृतोपपत्तेः न प्रतिपदार्थं
सहभावेन प्रयोजनम् । किन्त्वेकेनापि कृते पदार्थे कृतः पदार्थ इति न पुनः कर्तव्यः ।
तत्रापि यत्र वचनेनैव पुंसो[ऽव]गता <quote>‘यजमानेन संमिता औदुंबरी भवति’</quote> इत्येव-
मादिषु, यथा ऋत्विजां, तत्र स्त्रिया नैव कर्तृत्वम् । यत्रापि यजमानसमाख्यया प्राप्तिः
समाख्यया लिङ्गविशेषानवधारणेऽपि तत्रापि विद्वत्साध्ये विदुषि पुरुषे संभवति
अविद्यायाः स्त्रिया नैव कर्तृत्वम् । ननु यद्यसौ तत्र कर्त्री न भवति कथं तत्राधिकार-
सिद्धिरिति अत्राह---<q>अन्यथाप्युपपन्नत्वादनुष्ठानस्य</q> । यथावबो2धितानुष्ठानसिद्धौ
<note>1. प्रातिपादिकार्थं-मा</note>
<note>2. बोधिकानु-मा</note>﻿
<pb n="073"/>
हि अधिकारस्सिध्यति । सहवचनेनैव सहप्रयोगः [गं]प्रतिपादयता एकमेव पत्‍नी....
यजमान बोधिका । तत्र यजमानेनाधि[पि]कृतं कृतमिति सिद्धत्येव पत्‍न्यधिकारः ।
तस्मात् पुरुषार्थेषु विद्वत्ता कर्तृत्वं चेति । यत्र वा प्रतिपदविधानं अन्येन कृतेऽन्यस्य
संस्काराभावात् अधिकारसंस्कारेषु 2स्त्रियाः कर्तृत्वम् । यत्र पुनः साक्षात्कर्तृत्वं
विहितं तत्रापि विद्वत्ता कर्तृत्वं चेति । ननु चैवं तत्र विद्याप्रयुक्तिप्रसङ्गात् अधिकार
एव स्त्रिया न युक्तः । उच्यते । सहवचनेन स्त्रियास्तावदधिकारः शृङ्गग्राहित्वेन
प्रतीयत एव । तं प्रति प्रयुक्तिकल्पना न दोषः ।</p>
<p><q>।। चातुर्वर्ण्यम् ।।</q></p>
<p><q>ननु चात्र भेदं चिन्तया त्रयाणामेवाधानमित्युक्तं द्वितीयाध्याये</q> ।
आधानभेदगतं चिन्तयता सूत्रकारेण त्रयाणामेव वर्णानामाधानमित्युक्तम् । <q>न
चानाहिताग्नेरधिकारः संभवति कृताधानस्य</q> त्रैवर्णिकस्य कृत्स्‍नानुष्ठानसमर्थस्य
<q>विद्यमानत्वात्</q> । <q>अतः किमनेनाधिकरणेन ? अत्रोच्यते</q> । <q>अभ्युपगम्या-
प्यनधिकारं वक्‍तुं निमित्तार्थतया आधानश्रुतीनां अत्रैवर्णिकानां आहिताग्नि-
त्वमभ्युपगम्यापि अविद्वत्तयाऽनधिकारं वक्‍तुं शूद्रस्येदमधिकरणमारभ्यते</q> ।
<q>तथा हि दर्शयति---यद्यपि निमित्तार्थान्याधानश्रवणानि तथाप्यनधिकार-
श्शूद्रस्येति</q> । भाष्यकारो नैमित्तिकेष्वपि तेषु शक्यत एव शूद्रपर्युदासो वक्‍तुमि-
<note>2. 1376</note>
<note>1. क्रियाकर्तृत्वं-मा</note>﻿
<pb n="074"/>
त्यनेनैव ग्रन्थेन । <q>किं पुनरन्वारुह्यवादस्य प्रयोजनम्</q> ? अयभिप्रायः-शूद्रस्या-
नधिकारः प्रयोजनम् । तत्तु अनाहिताग्नितया सिद्धमेवेति किमपरेण कारणान्तरेण
उक्तेन । <q>उच्यते</q> । <q>इदमस्ति प्रयोजनम् उपनयनेप्यनधिकारप्रदर्शनम्</q>
उपनयनेप्यनधिकारं प्रदर्शयितुमभ्युपगमः । उपनयनेऽनधिकारस्य न प्रयोजनं
अनग्निसाध्येषु मन्त्रवत्कर्मसु शूद्रस्यानधिकारप्रदर्शनम् । <q>यद्यु(प्यु)</q>पनयनेऽनधिकार-
प्रदर्शनार्थमेतत् तदा <q>उपनयनमेवोदाहरणीयम्</q> । (श्रूयते)तत्किं शूद्रस्यापि
भवति नेति <q>न शक्यते चिन्तयितुम्</q>-उपनयने शूद्रस्याधिकारो विद्यते नेति ।
परिहरति---<q>न तत् उदाहर्तुं</q> उपनयनं न <q>शक्यते</q> । <q>किमिति ? ब्राह्मणस्य हि
श्रूयते---अष्टवर्ष ब्राह्मणमुपनयीत</q> इति ब्राह्मणस्योपनयनं श्रूयते । तत्किं शूद्रस्यापि
भवति नेति [न]शक्यते चिन्तयितुम् साक्षात् ब्राह्मणाभिसंबन्धित्वेन श्रवणात् ।
किञ्च सिद्धान्तेऽपि उपनीयाध्यापनं चाचार्यकरणविधिप्रयुक्तं न स्वातन्त्र्येणोदाहर्तुं
शक्यते अप्रयोजकत्वात् स्वतः । अत्रोच्यते । यदि उपनयनेऽध्ययने वा किं शूद्रस्या-
प्यधिकारो विद्यते अथवा त्रैवर्णिकानामेवाधिकार इति चिन्त्यते, तदा राद्धान्ते
त्रैवर्णिकानामेवाधिकार इति वर्णयितव्यम् । न च तद्युक्तम् । स्वातन्त्र्येणाधिकारा-
भावादुभयोः यस्मात् द्वयमप्येतत् आचार्यकरणविधिप्रयुक्त(ता)तया परप्रयुक्तानुष्ठानस्य
लब्धत्वात् निरधिकारत्वमुभयोः । कस्मात् पुनः अर्थज्ञानकाम एवाधिकारी न
भवतीति अत्राह---<q>नचार्थज्ञानकामस्य तदित्युक्तम्</q> अर्थवादाधिकरणे अध्ययन-
विरोधेन च । <q>कस्मात् ? उपनयनाध्ययनयोः स्वतो निरधिकारत्वात्
अधिकरणान्तरमुखेनैवात्र विचारश्शक्यते कर्तुमिति सुक्तम्</q> । यत एव
<pb n="075"/>
शूद्रस्योपनयनेऽनधिकारप्रदर्शनार्थमिदमधिकरणं <q>अत एव भाष्यकारेण एतत्प्रधान-
मेतदधिकरणं दर्शयित्वा ज्योतिष्टोमादिषु अनाहिताग्नितयैवानधिकार
इत्युपसंहृतम्</q> । अस्यार्थः-अस्मिन्नधिकरणे उपनयने शूद्रस्यानधिकार इति प्रति-
पाद्यते । ज्योतिष्टोमादिषु अग्निसाध्येषु अनाहिताग्नितयाप्यनधिकारस्सिद्ध‍यत्येव ।
तदर्थमिदमधिकरणं न भवतीति दर्शयता भाष्यकारेण ज्योतिष्टोमादिषु अनाहिताग्नित-
याप्यनधिकार इत्युक्तमन्ते ।</p>
<p>इदमत्राधिकरणे विचार्यते-किमुपनयनमध्ययनाङ्गं उत आचार्यकरणविध्यङ्ग-
मिति । यद्यध्ययनाङ्गं तदा कामश्रुतिप्रयुक्तमध्ययनं शूद्रस्यापि कामश्रुतिष्वधिकारः ।
अथाचार्यकरणविध्यङ्गमुपनयनं तदा आचार्यविधिप्रयुक्तमध्ययनं त्रैवर्णिकानामेव काम-
श्रुतिष्वधिकार इति । तत्र पूर्वपक्षवादी मन्यते-स्वाध्यायोऽध्येतव्य इत्यस्य सन्निधौ
श्रुतं अष्टवर्षं ब्राह्मणमुपनयीतेति उपनयनं चोपनीयमानसन्निधानकारकतया तदर्थं
प्रतिभाति । तस्य च कार्याकाङ्क्षाऽस्ति । किमनेनोपनयनसहकृतेन कर्तव्यमिति ।
तथा स्वाध्यायोऽध्येतव्य इति कर्त्रपेक्षास्ति । तेनोपनीत एवाध्ययने कर्ता । अध्ययनं
च विद्याप्राप्त्यर्थम् । प्राप्तया च विद्यया कामश्रुतिषु विद्यासाध्यासु प्रयोजनम् ।
अतः कामश्रुतय एव विद्यां प्रयुञ्जाना अध्ययनं उपनयनं च तदङ्गभूतं प्रयुञ्जते ।
अनुपात्तविद्यानां च कामश्रुतिषु विद्याप्रयोजिकासु अधिकार इति कामित्वाविशेषात्
शूद्रस्याप्यधिकारः स्यात् । स चाधिकार उपनयनपर्यन्त इति । उपनयने चाप्यधि-
कार इति स्वामित्वं शूद्रस्य । ननु चात्मनेपदप्रयोगात् उपनयीतेति तस्याचार्यकरणे
वर्तमानादुपनयतेर्विधानात् आचार्यकरणविध्यङ्गमेवोपनयनं प्रयुञ्जान आचार्य-
करणविधिः अध्ययनमपि प्रयोक्ष्यते । उपनयनस्य हि उपनीयमानासत्तिद्वारेणाचार्य-
करणविध्युपकारकता स्यात् अध्यापनेन चाचार्यो भवति । न चाध्यापनमध्ययनं विना
भवति । प्रतीयते चोपनीतकर्तृकमध्ययनं तेनाध्ययनं कुर्वाणमेव माणवकमुपसादयत्
उपनयनमङ्गमिति भवति अध्ययनं प्रति आचार्यकरणविधेः प्रयुक्तिः । ततश्च येषा-
मेवोपनयनं तेषामेवाध्ययनं तेषां विद्यावतामधिकार इति शूद्रस्यानधिकार इति ।</p>
<p>उच्यते । स्यादेतदेवं यदि आत्मनेपदादाचार्यविध्यर्थता उपनयनस्याव-
गम्यते । किन्त्वाचार्यकरणसंपत्तिः । सा पारार्थेनाप्युपपद्यत एव । कथं पुनरुपनीय-
मानमाणवकार्थता उपनयनस्यावगम्यते ? तदासत्तिफलत्वात् । योऽपि हि आचार्य-
करणविध्यर्थतामुपनयनस्याह [तस्यापि] गम्यते किन्त्वाचार्यकरणसम्पत्तिस्सा परार्थेन
सोऽपि माणवकासत्तिफलकमेव तदिच्छति । गतमेव तत्फलं तस्यैव । यस्यैव च
<pb n="076"/>
यत्कर्म तत्तदर्थमेव तद्युक्तं प्रत्यासत्तेः न पुनराचार्यार्थम् । एवं चोपनयनं तदङ्गमेव ।
तेन च माणवकस्य संस्कारोऽनर्थः अध्ययनविध्यविद्यमानत्वात् । न चाध्यय-
नमनर्थकं कामश्रुतिप्रयुक्तत्वात् । अतोऽध्ययनाङ्गत्वादुपनयनस्य कामश्रुतिप्रयुक्त-
मध्ययनस्य शूद्रस्याधिकारो मन्त्रवत्स्वपि कर्मस्विति ।</p>
<p>राद्धान्ती त्वाह---अष्टवर्षं ब्राह्मणमुयनयीतेति आत्मनेपदश्रवणात् आचार्य-
करणसंपादकमुपनयनं उपनीयमानासत्तिलक्षणकारकफलमवगम्यते । ततश्चोपनयने
आचार्यकरणस्य युज्यत एव कर्तृत्वं, एककर्तृक[त]या आचार्यकरणोपनयनयोरङ्गा-
ङ्गिभावोऽवगम्यत इति आचार्यकरणविध्यर्थमेवोपनयनम् । यच्च यस्याङ्गं स एव तत्
प्रयोजयति इति आचार्यकरणविधिप्रयुक्तमुपनयनं तन्मुखेनाध्ययन च । ततश्चान्यविधि-
प्रयुक्तविद्यालाभात् काम्यश्रुतयो न विद्याङ्गं प्रयुञ्जते इत्याचार्यकरणविध्यङ्गत्वात्
उपनयनस्य च तत्प्रयुक्तत्वात् । अध्ययनविधिभ्यः शूद्रस्य मन्त्रवत्स्वनधिकारो विद्या-
विरहादिति स्थितम् ।</p>
<p><q>।। त्रयाणाम् ।।</q></p>
<p><q>ननु च द्रव्यं न प्रयुङ्क्ते कर्मविधिरित्युक्तम्</q> । <q>तस्मादधिकारो[रे] न
घटत एवेयं चिन्ता</q> । <q>यथास्थिते कर्मभेदेऽनाहिताग्नेः</q> । अस्यार्थः---चतुर्था-
ध्याये इदमुक्तम् कामश्रुतयो द्रव्यं न प्रयुञ्जत इति । तेन अद्रव्यः किं अधिक्रियते
नेति चिन्तैवेयं नोपपद्यते राद्धान्तस्यासंभवात् । यदि हि अद्रव्योऽप्यधिक्रियते तदा
अधिकारे सति विधयोऽपि द्रव्यार्जनं प्रयुञ्जीरन् । न च प्रयुञ्जत इति स्थितम् ।
अतोऽद्रव्यस्याधिकारो नास्तीति फलतः चतुर्थे प्रतिपादितम् जीवनार्थोपायार्जितद्रव्य
एवाधिक्रियत इति अर्थादुपपद्यते यतः । यथा द्वितीये कर्मभेदे स्थिते प्रापकेषु
आधानविधिषु सत्सु अनाहिताग्‍नेरधिकारे निरस्ते शूद्रस्याधिकारचिन्ता घटते तथेयं
<note>1. p 1381</note>﻿
<pb n="077"/>
चिन्ता न घटत इति वैधर्म्यदृष्टान्तोऽयम् । कथं तथा न घटत इत्यत्रोच्यते---
<q>न चान्यत् प्रयोजनमस्ति उपनयनवत्</q> चशब्दो हेतौ । यथा पूर्वाधिकरणे
उपनयनं प्रयोजनमस्ति तथेह प्रयोजनं नास्ति येन कृत्वाचिन्तान्यायेन चिन्ता स्यात् ।
अतः न शक्यमेवेदेमधिकरणं अधिकारचिन्तायाम् । समाधत्ते---<q>उच्यते यत एव
द्रव्यं न प्रयुञ्‍जते कर्मविधयः अत एवेयमधिकारे चिन्तोपपद्यते</q> । यदि
कर्मविधयो द्रव्यं प्रयुञ्‍जत इति स्यात् तदाऽद्रव्यस्याधिकारोपपत्तेः पूर्वपक्षाभा-
वात् नेयमधिकारचिन्तोपपद्यते । यतस्तु द्रव्यार्जनं कर्मविधयो न प्रयुञ्जते
अत एवेयं पूर्वपक्षसंभवेन चिन्तोपपद्यते । <q>कथं ? किमनाहिताग्निमिव कर्म-
श्रुतयः शक्‍नुवन्ति अद्रव्यं निरसितुं उत नेति</q> यथा अनाहिताग्निं कर्मश्रुतयः
निरस्यन्ति तथा किमद्रव्यं निरस्यन्ति उत नेति । किं पुनर्निरासे बीजमिति अत्राह
<q>द्रव्योपादानमनाक्षिपन्त्य इति</q> । यदि द्रव्योपादानं(मा)नाक्षिपन्ति ततः पूर्वोपात्त-
द्रव्यमधिकुर्वते अन्यथा द्रव्योपादानाक्षेग्प्रसङ्गात् । <q>तत्र पूर्ववादिनोऽभिप्रायः-
अनाहिताग्निमिवाद्रव्यं द्रव्योपादानमनाक्षिपन्त्य कर्मश्रुतयः अधिकर्तुं न
शक्‍नुवन्ति</q> इति । <q>तस्मादनधिकारोऽद्रव्यस्येति</q> ।</p>
<p><q>अत्राभिधीयते---न शक्यत एतदनाहिताग्निमिव अद्रव्यं निरूप-
यितुम्</q> । अस्यार्थः---स्वाभाविकी शक्तिरधिकारिविशेषणं; अद्रव्यस्यापि च
द्रव्यसाध्यकर्मानुष्ठानशक्तिरस्ति अद्रव्यस्यापि द्रव्यं भवत्येव । यदि पुनरेवं निरूपयेत्
अस्य द्रव्यं न भवत्येवेति तदाऽत्यन्तमशक्यत्वादद्रव्यस्यानधिकारः स्यात् । यथा
<pb n="078"/>
शूद्रस्याग्निविरहिणोऽत्यन्ताशक्तेरनधिकारः । <q>तत्र हि शूद्रादिजातिरवच्छेदिका
विद्यते एवं</q> जातेरग्नयो न सन्तीति <q>इह पुनः आदानमनियतं कदाचिदुपादत्ते</q> ।
<q>कदाचिन्नोपादत्ते स एव</q> । तेन स्वाभाविकी पुरुषाणां द्रव्यताशक्तिरस्ति । <q>तस्मा-
न्नैकान्ततो द्रव्यनिरासस्संभवति</q> । तेन स्वाभाविकी शक्तिः[अ]द्रव्यस्यापि ताव
दधिकारोऽस्ति । <q>अधिकृतस्य जीवनायेव कर्मणोप्युपादानं प्राप्तं</q> युक्तमित्यर्थः ।
<q>ननु चोपादानशेषनिरासः</q> चतुर्थाध्यायोक्तः <q>एवं समुद्‍्वृत्तो भवति</q> । परिहरति-
<q>नोद‍्ध्रियते</q> । <q>निमित्तत्वेन हि अस्माभिरिदमुच्यते</q> । <q>न शेषितया</q> प्रयोजन-
भूततया पुरुषस्य जीवनमिव द्रव्योपादाने कर्मापि निमित्तं न पुनरेतदेव शेषीत्यर्थः ।
यत एव शेषता द्रव्यार्जननियमस्य नेष्यते <q>अत एव तत्राप्युक्तम् कर्मार्जितमपि
आर्जितो व्रीहिरेव</q> । <q>इहाप्युक्तम् जीविष्यति विना धनेनेत्यनुपपन्नम् इति</q> ।
चतुर्थे ह्येवमुक्तम् व्रीहिभिर्यजेतेति व्रीहिमात्रमङ्गतया विधीयते, न पुनः प्रतिग्रहाद्यपि ।
तेन कर्मार्थमपि लौकिकभोजनकर्मार्थमपि यदि व्रीहिरुपार्ज्यते तदा व्रीहिभिर्यागो भव-
त्येव तेन वैगुण्यं नास्ति । तथा अत्रैवाधिकरणे उक्तं <quote>‘जीविष्यति विना धनेनेत्यनु-
पपन्नं’</quote> इति । तेन जीवनोपार्जितेन यक्ष्यत इत्युक्तम् । ननु चेदमयुक्तं---जीविष्यति
विना धनेनेत्यनुपपन्नमिति । एतत्किलानेनोक्तम् । यो जीवेत्तस्य जीवनानुपपत्त्या
द्रव्यमस्ति तेन यागः करिष्यत इति । तच्चानुपपन्नम्---द्रव्येणापि विना प्रतिनियत-
कर्मकाले जीवनसंभवात् । तथा क्रत्वनङ्गेनापि द्रव्येण कोद्रवादिना जीवनोपपत्तेः ।
तथापि केनापि जीवतो नावश्यं द्रव्यमस्ति तेन निर्विषयमेवेदमधिकरणमिति पृच्छति-
<q>किमनेनोक्तम्</q>---इति । उत्तरं---<q>इदमनेनोक्तम् अनियतमिदमुपादानं न
निरासायालमिति</q> । एतदुक्तं भवति-जीवतो धनाभाव इत्यनुपपन्नम् । व्यभिचारात्
तेनानियतमुपादानम् । अतोऽद्रव्यस्यापि शक्तिरस्तीति नाधिकारनिरासः । अधिकर-﻿
<pb n="079"/>
णार्थमुपसंहरति---<q>तस्माज्जीवनायेव कर्मणोप्युपादाने यत्नः कर्तव्यः</q> । अद्र-
व्यस्याधिकारो[रे]द्रव्यार्जनप्रयोक्‍तृत्वं कर्मणां प्रसज्यते । तच्चतुर्थे निराकृतमिति
पूर्वःपक्षः । अद्रव्यस्याधिकारे चतुर्थोक्तविरोधो नास्ति । शेषता हि तत्र प्रतिषिद्धा न
पुनः प्रयोजनतापि भोजनादिवत् प्रयुक्तिरिति राद्धान्तः अद्रव्यस्य स्वाभाविकी
शक्तिरस्तीत्यधिकारो युक्त(मे)एवेति सिद्धमेतत् । स्वाभाविकशक्तिप्रतिपत्त्यर्थंमेव
चात्र नियतता द्रव्यवत्ताया उक्ता ।</p>
<p><q>।। अङ्गहीनश्च ।।</q></p>
<p>पूर्वपक्षमाह---<q>किंधर्मा ?</q> - अस्यार्थः - न तावत् अद्रव्यधर्मा शक्यते वक्‍तुं
अकल्याणाङ्गः । यस्मात् अद्रव्यस्यापि द्रव्यसंभवयोग्यता द्रव्यवत्ताकालवदविशिष्टा,
अकल्याणाङ्गस्य तु रोगवत्तयाशक्तिरपगतैव ।</p>
<p>औषधादिप्रयोगे पुनः शक्तिरुत्पाद्य इति तस्यामवस्थायां शक्तिरुपगतेति नाद्रव्य-
तुल्यता । तस्मान्न ज्ञायते किंधर्मा अङ्गहीन इति । राद्धान्तमाह---<q>अद्रव्यधर्मे-
त्यर्थः</q> । <q>स एव हि कदाचिदङ्गहीनो भवति कदाचित् कल्याणाङ्गः</q> ।
अस्यार्थः---यो न रोगेण कार्यं प्रति व्यापृतः स एव तस्य चिकित्सायां सत्यां पुनः
कार्यं कुर्वन्‍नुपलभ्यते । तथा च रोगेण नैव शक्तिः नाशितेत्यवगम्यते । चिकि-
त्सायां सत्यां कार्यदर्शनात् । तेन शक्तेः सत्या एव प्रतिबन्धभूतो रोगः चिकित्स-
याऽपनीयत इति कल्प्यते । कःपुनर्निश्चयः नाशोत्पादौ न स्तः प्रतिबन्धापगमावेव
केवलौ इति ? उच्यते । विनाशो नाम आत्यन्तिकोपलब्धिविच्छेदः । स च
शक्तेर्नास्ति पुनः कार्येणोपलम्भात् । उत्पादोप्यत्यन्तानुपलब्धस्य पुनरुपलंभनशक्तिः ।
प्रागत्यन्तानुपलब्धरोगस्य पुरतः कार्येणौवोपलम्भात् इति । ततश्च तिरोहितशक्तेरपि
<note>1. p 1382</note>﻿
<pb n="080"/>
शक्तिरस्तीति युक्त एवाधिकारः इत्यद्रव्यधर्मैव चितित्स्यरोगः : <q>तस्मादधिकृतेन
सता चिकित्सादिषु यत्नः कर्तव्यः द्रव्योपादानवत्</q> । यस्य पुनरप्रतिसमाधे-
यैवाकल्याणाङ्गता [स]शक्यते नाधिकृत इति वक्‍तुं शूद्रवत् । शक्तिनाशश्च आत्य-
न्तिकोपलम्भविच्छेदः । यथाहि तत्र शूद्रत्वं निरासहेतुः नित्यावगम्यत्वात् तद्वद-
प्रतिसमाधेयत्वमपीति तुल्यम् । यथा शूद्रस्याशक्तिः अत्यन्तमनपाय त् जातेः तथा-
नष्टशक्तिकाङ्ग्योगित्वमपीति । यदा पुतः प्रवृत्तयाग एवाङ्गैर्हीयते तदा कथं ?
यागं कुर्वाणस्य(कस्य) अकल्यङ्गता वर्तते यदा तदा चिकित्सावा अभावात् कथ-
मधिकार इति । य एव द्रव्येऽप्युपायः स एवात्रापि भविष्यति यया प्रबृत्तप्रयोग-
मध्य एव यो द्रव्यरहितः तस्य यथाऽधिकारोऽनपगतः तथाऽकल्याणाङ्गस्यापीति भावः ।
स चाभ्युपायः प्रतिनिधावुपदिश्यते ।</p>
<p><q>।। अत्र्यार्षेयस्य ।।</q></p>
<p><q>ननु किमिदं भिन्नं वाक्यं उत एकमिति चिन्तनीयम्</q> । अत्र किल
भाष्यकारः प्रथमं तावदिदं चिन्तयति <quote>‘आर्षेयं वृणीते’</quote> इति सामान्येत विधिः
तेन प्राप्तान्येकस्य द्वयोस्त्रयाणां च वरणानि एकं वृणीते इत्यादिभिः प्रदर्श्यन्ते ।
तथा <quote>‘न चतुरो वृणीते’</quote> <quote>‘न पञ्चातिप्रवृणीते’</quote> इत्याभ्यां चतुर्णां अतीतपञ्चानां च
वरणं प्रतिषिध्यत इति पूर्वः पक्षः <q>राद्धान्तस्तु</q> आर्षेयं वृणीते इत्यार्षेयवरणचोदना ।
त्रीन् वृणीते इति तत्रैव सङ्ख्याविधानम् । <quote>‘एकं वृणीते’</quote> इति चावयुत्यानुवादः ।
<quote>‘न चतुरो वृणीते’</quote> न पञ्चातिप्रवृणीते’ इति नित्यानुवाद इत्येतत्तावदत्र न चिन्त-
नीयम् । कुतः ? अर्षेयं वृणीते इत्युक्ते द्वयोस्त्रयाणां च वरणं प्राप्तमेव । उपा-﻿
<pb n="081"/> 
दानशेषत्वादेकसङ्ख्यायाः । तेन द्वित्वस्य त्रित्वस्य चावश्यं विधेयत्वमेव युक्तम् ।
तयोश्च विहितयोरेकत्वस्य प्राप्तिर्नास्तीति तदपि विधेयम् । तथा एकत्वद्वित्वबहु-
त्वानां विधानतो विनियोगशेषत्वात् चतुरादीनां प्रसक्तिरेव नास्तीति कथं प्रतिषेध
इति । तस्मादिदमत्र चिन्तनीयम्---आर्षेयवरणे चोदिते किमेकत्वादीनि त्रीण्यपि
विदधति भिन्नान्येतानि । [नि] योगशेषत्वात् चतुरादीनां प्रसक्तिरेव नास्तीति कथं
प्रतिषेध इति । तस्मादिदं शास्त्राणि उत त्रित्वविधायकमेकमिदं शास्त्रमिति ।
तत्रावयुत्यानुवादे <quote>‘एकं वृणीते’</quote> <quote>‘द्वौ वृणीत इति तस्यैव स्तुत्यर्थौ । तथा च न
चतुरो वृणीत इति लाघवेन स्तुत्यर्थो नित्यानुवाद इति । तथा चैतदेव
दर्शयन् भाष्यकारश्चोदयति---<quote>“ननु चैकं वृणीत इत्यपि विशेषवचनमस्ति”</quote> इति
प्रथमं यद्भाष्यकारेणोपन्यस्तं तत् मन्दाप्याशङ्का निराकरणीयेत्यनेनाभिप्रायेण । तस्मात्
किमिदमेकं उत भिन्नमिति चिन्तनीयम् । <q>तच्च शास्त्रभेदाभेदोपयोगि, नाधि-
कारोपयोगि</q> । तेन लक्षणसङ्गतिर्नास्तीत्यर्थः । समाधत्ते---<q>सत्यमेवं स तु भेदा-
भेदोऽप्यधिकार एव विशेषमादधाति इत्यधिकार एव चिन्त्यते</q> । अस्यार्थः---
यद्यपि शास्त्रभेदाभेदावपि भवतः तथाप्यधिकारलक्षण एवेयं चिन्तोचिता । यस्मात्
भेदे सति एकार्षेयस्य चाधिकारो भवति अभेदे तु त्र्यार्षेयस्यैवेति । एवं सति
भवति मनुवत् भरतवत् अमुकवत् इति यजमानस्यार्षेयं वृणीतेति । तेनैवं
प्रयोगकाले यजमानस्यार्षेयाणि वरणीयानि-मनुवत् भरतवत् शाण्डिल्यवत् असितवत्
देवलवत् अयं देवदत्तशर्मा यजत इति । तत्र यस्य याबन्त आर्षेयाः तावन्तस्तस्य
वरीतव्याः । तत्र एकत्वद्वित्वयोरपि विधिः स्यात्, तदैकार्षेयद्व‍यार्षेयाणामपि अधि-
कारो भवति आर्षेयवरणाङ्गोपसंहारो समर्थत्वात् । आर्षेयवरणं हि कथंभावा-
वस्थया विहितं स्यात् न समुच्चयेन, असंभवात् । यो हि एकार्षेयो यजमानः तस्यै-
कार्षेयवरणं विहितम् । द्व‍यार्षेयत्र्यार्षेययोस्तु यथायथं द्व‍यार्षेयत्र्यार्षेयवरणं न पुनः
सर्वेषामेव सर्वाणि वरणानि विहितानि, तथाविवस्य यजमानस्यासंभवात् । यदा
पुनः त्रित्वमेव केवलं विधीयते तदा त्र्यार्षेयाङ्गयुक्ते कर्मणि त्र्यार्षेंय एव
यजमानोऽधिकारी स्यात् इत्यधिकारविशेषापादकत्वात् <q>यावत्सङ्ख्याकल्पनेति ।</q>
अस्यार्थः---एकं वृणीते इत्येवमादीनां लडन्तत्वात् साक्षाद्विधिर्न श्रूयते । न च
विधिमन्तरेण त्रित्वादीनामनुवादत्वेनोपपत्तिरिति वचनानि त्वपूर्वत्वादिति <q>विधिः
कल्पयितव्यः</q> । न च कश्चिद्विशेषोऽस्तीति <q>यावत्सु सङ्ख्या</q> तावत्सु विधिरेव
<q>कल्पयितव्यः । इत्येवं प्राप्तेऽभिधीयते । न यावत्सङ्ख्यं</q> विधेय<q>कल्पना
<pb n="082"/> 
<q>भवितुमर्हति । कुतः ? परस्परसंबन्धावगतेः</q> । यदि परस्परसंबन्धः सङ्ख्या-
शब्दानां न स्यात् तदा बहवो विधयः कल्प्येरन् । अवगम्यते तु परस्परसंबन्धः ।
<q>तत्र यस्याः सङ्ख्याया विधावाश्रीयमाणे नैकवाक्यताऽपैपि तद्विधीयत
इति न्यायात्</q> त्रिषु च विधीयमानेषु अनुवादोपपत्तेरेकवाक्योपपत्तेरिति । अत्र
चोदयति---<q>ननु च युक्तं <quote>‘न चतुरो वृणीते’</quote> <quote>‘न पञ्चातिप्रवृणीते’</quote> इति
त्रिषु विधीयमानेषु अनुवादोपपत्तेः एकवाक्यत्वं विधानाभावादेव वरणा-
भावस्य प्राप्तस्यानुवादः <quote>‘<q>एकं’</quote> <quote>‘द्वौ'</quote> इति तु नानुवादो घटते । अप्राप्तत्वा-
द्भिन्नान्येतानि वाक्यानीत्युक्तम् ।। अत एव पञ्‍चानां वरणं न्याय्यमेवेति
मन्यामहे</q> । यदि ह्येकवाक्यत्वं भवेत् तदा <quote>‘न चतुरो वृणीते’</quote> <quote>‘न पञ्चाति-
प्रवृणीते’</quote> इति अनावृत्तवाक्यश्रवणात् पञ्चानां न वरणं कल्प्येत । यदा कल्प्येत तदा
तदर्थमपि वाक्यशेषस्यावृत्त्या सकृच्छ्रवणं बाध्येत । यदा तु भिन्नानि वाक्यानि
तदा वाक्यशेषस्य सकृच्छ्रवणबाधे सिद्धे पञ्चविधिसंबन्धितयापि आवृत्तिः कल्प्यमाना
नानुपपन्नेति पञ्चानामपि वरणं न्याय्यमेवेत्युक्तम् । कथं पुनः पञ्चानामपि वरण-
प्राप्तिराङ्क्यते ? इत्थं, नञोऽनुवाद उपपन्नतरो भवति न चतुरो वृणीते न
पञ्चातिप्रवृणीते इति । यदि पञ्चानामपि वरणं न स्यात् तदा <q>इत्थं नञर्थस्य</q>
वरणाभावस्या<q>नुवाद उपपन्नो भवति</q> पञ्चानां तु वरणाभावे सति पञ्चतिक्रमेण
वरणाभावानुवादो निस्तात्पर्यक एव स्यात् । अतः पञ्चानामपि वरणं न्याय्य- 
मेवेति । <q>अत्रोच्यते---उक्तमस्माभिः सकलपदैकवाक्यता । ननु च एकं
द्वौ इति अनुवादासंभवात् अनुपपन्नैवेत्युक्तम्</q> । उत्तरं---<q>न नाम त्रिष्वनु-
<note>1. ms. न कथञ्चित्त्वनुवादः</quote>﻿
<pb n="083"/> 
<q>वादः न च सङ्ख्या सङ्ख्यान्तरेऽनुवर्तत इति न्यायात्</q> । नामशब्दोऽङ्गीकारे ।
एतदुक्तं भवति---न सङ्ख्या सङ्ख्यान्तरे वर्तत इति न्यायेन त्रित्वे एकत्व-
द्वित्वयोरभावादनुवाद आञ्जस्येन न घटते इत्यङ्गीकुर्मः । <q>यत्पुनरिदं नञ्-
वाक्यं तत्केन संबध्यते सर्वैस्सङ्ख्यावाक्यैरविशेषादिति चेत् । सिद्धा
तर्ह्येकवाक्यता</q> । यदि सर्वैः सङ्ख्यावाक्यैः नञ‍्वाक्यस्य संबन्धः तदा सिद्धा
एकवाक्यता स्यात् । <q>यस्मात् न नञ‍्वाक्येऽस्य प्रत्येकपरिसमाप्तौ
प्रमाणमस्ति । कथं नास्ति</q> ? उत्तरं---सकृच्छ्रवणात् प्रत्येकपरिसमाप्तौ प्रमाणं
नास्ति । <q>यदि हि</q> सकृच्छ्रवणेपि प्रत्येकपरिसमाप्तिः <q>स्यात्</q> तदा <q>एकत्वादीना-
मपि</q> <q><quote>‘न चतुरो वृणीते’</quote> <quote>‘न पञ्चातिप्रवृणीते’</quote> इति प्रत्येकमेव
स्यान्नञोऽभ्यासः</q> । अस्यार्थः---एकत्वादीनामपि कृते नञोऽभ्यासः स्यात् ।
ततश्चैवं स्यात् एकं न वृणीते न त्रीन् वृणीते इति । भवत्वेवं, का नः पीडेति ।
अत्राह---<q>निष्प्रयोजनश्च सः</q> । प्रयोजनशून्योऽभ्यासः स्यादित्यर्थः । किञ्च
<q>नञर्थपरत्वादेकादीनां चतुर्णां अतीतपञ्चानां च</q> सर्वेषां विहितप्रतिषिद्धतया
<q>विकल्पः प्राप्‍नोति</q> । ननु प्रमाणबलेन विकल्पः प्राप्‍नुवन्न दोष इति मन्यमानस्य
मतमाशङ्कते---<q>भवत्विति चेत् । न पक्षान्तरावलम्बनेनापि परिहारो भवति
इति नञोऽभ्यासकल्पनान्याय्या</q> । अभ्यासकल्पनायां विकल्पः प्राप्‍नोति ।
सोऽनावृत्त्याश्रयणेन परिह्रियते । तेन प्रामाणिकत्वं विकल्पस्य वदितुं न शक्यते ।
<q>यावांश्‍च श्रुतस्योत्सर्गे दोषः तावानश्रुतवाक्यस्यावृत्तिकल्पनायाम् ।
तस्मादावृत्तिः कल्पयितुं [न]न्याय्येति न्यायविदो वदन्ति । तस्माद्वरमव-﻿
<pb n="084"/>
<q>युत्यानुवाद एवाश्रयणीयः सामञ्‍जस्यात्</q> । सकृच्छ्रवणादित्यर्थः । अन्यथा
हि सकृच्छ्रवणाद्बाधितं स्यात् । नन्वेवमपि भवत्वेको विधिः वाक्यशेषस्य सकृदनु-
मानानुगुण्यात् स तु त्रयाणामेवेति कुतः इत्यत्राह---<q>त्रयाणां च न संभवति</q>
एकस्य द्वयोर्वा विधावाश्रीयमाणे त्रयाणामनुवादो न संभवति । त्रयाणां तु विधा-
नेऽवयुत्य एकस्य द्वयोश्चानुवादो घटत इति । <q>अतस्त्रयाणामेव (वा)विधानम्</q> ।
अधिकरणार्थमुपसंहरति - <q>अतस्त्रयाणामेव वरणं त्र्यार्षेयस्य चाधिकार इति
स्थितम्</q> । एतावति वचने तावदयं शास्त्रार्थः । यदि पुनरपराणि वचनानि तदा
भवतु अत्र्यार्षेयाणामप्यधिकार इति निरवद्यम् ।</p>
<p><q>।। वचनात् ।।</q></p>
<p><q>अत्र पूर्वपक्षवादी विद्वत्साध्यत्वादाधानस्य उपनयनसाध्यत्वात् विद्व-
द्भावस्य येपामेवोपनयनं तेषामेवाधानविधिरुपपन्नो भवतीति मन्वानः
नैसर्गिकानामेवानेन निमित्तेन आधानमिति वर्णितबान्</q> । अस्यार्थः---
त्रैवर्णिकानामेवोपनयनं येषां चोपनयनं तेषामेव विद्या आचार्यकरणविधिप्रयुक्तत्वात्
अध्ययनस्य । येषामेव विद्या तेषामेवाधानं युक्तम् विद्वत्साध्यत्वादाधानस्य । ततश्च
त्रैवर्णिकानामेव रथकरणेन निमित्तेन आधानान्तरमेतद्विधीयत इति पूर्वः पक्षः ।
<q>ये पुनः रथकारा ब्राह्मणादयः तेषां वसन्तादिकालक्रमाधानविधानं
भविष्यति पारिशेष्यादिति सर्वमुपपन्नम् । यत्पुनरत्र भाष्यं त्रैवर्णिकानां
<pb n="085"/>
<q>शिल्पोपजीवित्वं निषिद्धमिति तदयुक्तमिव प्रतिभाति निषेधातिक्रमणादप्या-
धानविधानं [न] नैवोपपद्यते</q> ये प्रतिषेधातिक्रमेण शिल्पमुपजीवन्ति तेषामप्या-
धानविधानमुपपद्यत एव <q>पुरुषार्थत्वात् प्रतिषेधस्याग्न‍यर्थत्वाच्च</q> आधानस्य
साध्यभेदेन आधान-शिल्पोपजीवित्वप्रतिषेधयोरङ्गाङ्गि[भावा]भावात् न प्रतिषेध
आधानाङ्गं, किं तर्हि ? पुरुषार्थः । <q>न च पुरुषार्थातिक्रमेणाधानस्य वैगुण्यं
शक्यते वक्‍तुम्</q> । यदि वैगुण्यं स्यात् तदा अतिक्रान्तनिषेधानामाधानं न स्यात् ।
न चास्ति वैगुण्यमिति समर्थन्ते । <q>सत्यमेवं, औचित्यमङ्गीकृत्यैतदुक्तम्</q>
ये उचिताचारास्‍त्रैवर्णिकाः ते तावत् शिल्पोपजीविनो न संभवन्तीत्यनेना-
भिप्रायेणैतदुक्‍तम् । यत एवौचित्याश्रयणेनैतदुक्तं न पुनस्सर्वथा शिल्पोपजीवि-
त्वासंवेन <q>अत एव ब्राह्मणादीनां नियतकालतैवाधानस्य आधानान्तरा-
संबन्धे हेतुरुक्तः</q> । वसन्तादिकालतैवाधानस्य आधानान्तरासंबन्धे हेतुरुक्तः ।
सर्वेषामेव त्रैवर्णिकानामविशेषेण वसन्तादिकालकाधानश्रवणान्नाधानान्तरसंबन्धो युक्त
इत्यर्थः । इयमपि चाभ्युपगम्ययुक्तिरेव । रथकरणेन निमित्तेनाधानान्तरसंभवात् ।
परमयुक्तिमाह---<q>जात्यन्तरोपन्यासश्च त्रैवर्णिकनिमित्तः परमार्थतो हेतुरुक्तः</q> ।
रूढ्यैव रथकारशब्देन जात्यन्तरस्याभिधानं योगबलेनैव त्रैवर्णिकानाम् । रूढिश्च
योगाद्बलीयसीति । एवं हि स्मृतिः---<quote>“माहिष्येण करण्यां तु रथकारः प्रजायते”</quote>
इति वैश्याङ्गनायां क्षत्रियजो माहिष्य इत्युच्यते । तदाहुः---</p>
<p><quote>“माहिष्योग्रौ प्रजायेते विट‍्शूद्राङ्गनयोर्नृपात्”</quote> । करणश्च शूद्रायां वैश्येन
जातः । तदुक्तं <quote>‘शूद्रायां करणो वैश्यात्’</quote> इति । तेन माहिष्येन करण्यां जातस्य
रूढ्या रथकारशब्दो वाचक इति तस्यैवेदमाधानम् । <q>यत् पुनः अविदुषो नाधान-
मित्युक्तम् असति वचने तदुपपद्यते वचने पुनः का नामेयमनुपपत्तिः</q>---यदा
<pb n="086"/>
श्रृङ्गग्राहिकया रथकारस्याधानं विहितं तदा काचिदनुपपत्तिर्नास्तीत्यर्थः । विद्यापि
तद्बलेन भविष्यतीति भावः । यदा विद्याप्यस्ति तदा विद्यालाभाय <q>किमनुपनयने-
नापि तेषां सौधन्वनां भवतु?</q> उत्तरं---<q>यदि वचनमस्ति भवतु उपनयनादिकं
असति विधाने स्त्रीणामिवाधानविधानादेवायं भविष्यति</q> । तावन्मात्रेणै-
वाधानविधानोपपत्तेः नोपनयनाक्षेपे सामर्थ्यमस्तीति । अधिकारलक्षणमधिकरणमिति
लक्षणसङ्गतिसिद्धये अधिकारविशेषाधायकेनानेन भवितव्यमिति पृच्छति---<q>कस्य
पुनरत्र रथकाराधानेऽधिकारः ? रथकारस्येति ब्रूमः । राज्ञ इव राजसूये</q> । अत्र
चोदयति---<q>ननु चायं कर्तृनिर्देशो नाधिकारनिर्देशः</q> वर्षासु रथकार आदधीत
इति रथकारशब्दः कर्तृनिर्देशः रथकारजातेरुपादेयकर्तृनिर्देशः रथकारजातेरुपादेय-
त्वान्नाधिकारनिर्देशः । एकग्रन्थेनाह---<q>यथैव ब्राह्मणादयो वसन्तादिकालकेषु
कर्तृत्वेन निर्दिश्यन्ते नाधिकृततया एवमत्रापि</q> । रथकाराधिकारवाद्याह---यदि
ब्राह्मणादयः कर्तृत्वेन निर्दिश्यन्ते नाधिकृततया <q>एवं तर्हि तत्कर्तृकेष्वाधानेषु
कस्याधिकारः ?</q> अयमाशयः---यथा ब्राह्मणादीनामधिकारः तथा रथकारस्यापि
भविष्यति । अधिकारापवाद्याह---<q>न कस्यचिदिति ब्रूमः</q> । अधिकारिणोऽश्रवणादिति ।
रथकाराधिकारवाद्याह---<q>किं तर्हीदमुक्तं त्रैवर्णिकानामधिकार इति</q> । अपशूद्राधि-
करणे त्रैवर्णिकानामधिकार इत्युक्तम् । तेनोपादेयापि ब्राह्मणादिजातिः अधिकारि-
विशेषणमेवेति मन्यते । उत्तरं---<q>स्वर्गकामस्य त्रैवर्णिकस्य ज्योतिष्टोमादिष्व-
धिकार इत्युक्तम्</q> । ज्योतिष्टोमादिषु स्वर्गकामोऽधिकारीति स्थितम् । स तु स्वर्गकामो
ब्राह्मणादिर्नान्य इत्युक्तम् । न पुनर्जातिरेवाधिकारिविशेषणम् । अधिकारवाद्याह---
यदि निरधिकारं <q>एवं तर्हि अङ्गमाधानं</q> क्रतूनां स्यात् । इतर आह---<q>नाङ्गं अग्न‍य-﻿
<pb n="087"/> 
<q>र्थत्वात्</q> । अस्यार्थः---निरधिकारत्वेऽप्याधानस्य न कर्मार्थत्वम् अग्न‍यर्थत्वेनावगमात् ।
ननु कर्मार्थाग्निमुखेन अवधातादिवत् कर्मार्थता न स्यात् इत्यत्राह <q>अग्नयो हि
कर्मार्थाः</q> । अस्यार्थः---अग्नयः सिद्धाः सन्तः कर्मणि विनियुज्यन्ते न पुन-
र्विनियुक्तानामेवोत्पत्तिरिति तृतीये प्रदर्शितम् । तेन कर्मासंबन्धाग्न‍युत्पादकत्वान्न
कर्मार्थता आधानस्य । यद्यनङ्गमाधानं <q>कथं तर्हि त्रैवर्णिकस्वर्गकामो ज्योति-
ष्टोमादिष्वधिक्रियत इति शक्यते वक्‍तुम् अनङ्गत्वादाधानस्य</q> । यदि
हि अङ्गमाधानं स्यात् तदाऽत्रैवर्णिकस्याशक्यत्वात् त्रैवर्णिकस्याधिकारः स्यात् ।
उत्तरमाह---<q>अनग्नित्वादत्रैवर्णिकानामनधिकार इत्युक्तम् । न पुनः त्रैवर्णिका
एवाधिक्रियन्त इति</q> । अस्यार्थः---यद्यप्यनङ्गमाधानं तथाप्यत्रैवर्णिकस्यानधि-
कारः । अस्यार्थः---जातिरधिकारिविशेषणं न भवति इत्येवंविधेऽभ्युपगमे <q>सिध्य-
त्येव ज्योतिष्टोमादिषु अधिकारः</q> स्वर्गकामादीनाम् । अनुपादेयविशेषणविशि-
ष्टानामधिकारिणां विद्यमानत्वात् । <q>आधाने पुनः</q> तद्विधानस्यापरस्याश्रवणात् जाते-
श्चाधिकारिविशेषणत्वाभावाभ्युपगमात् <q>कस्याधिकारः</q> । न च निरधिकारं
भविष्यतीति वाच्यम्, निरधिकारस्य कर्मणोऽनुष्ठानापत्तेः । एकग्रन्थेनाह---<q>सर्व-
स्येति प्राप्ते जात्यङ्गासंपत्तेः त्रैवर्णिकानामेव भवति । यथा स्वाराज्य-
कामस्य क्षत्रियस्यैवाधिकारो राजसूये श्रूयते</q> । <quote>‘राजसूयेन स्वाराज्यकामो
यजेत’</quote> इति राजव्यतिरिक्ते कर्तरि राजजात्यसंप्रतिपत्तेः राज्ञ एवाधिकारः
तथेहापि ब्राह्मणजातिसंपत्तये ब्राह्मणादीनामाधानेऽधिकारः । यदि ब्राह्मणजाति-
संपत्तये ब्राह्मणादीनामधिकार आधाने <q>एवं तर्हि</q> अत्रापि रथकाराधानेऽपि <q>एवं</q>
जात्यसंपत्तेः रथकारस्यैवाधिकार <q>इति सिद्धम्</q> । तेन साधूक्तं रथाकारस्येति ब्रूम
इति । <q>आहिताग्नितया च ज्योतिष्टोमादिष्वधिकारो द्रष्टव्यः</q> । यदा रथकार
<pb n="088"/> 
आधानेऽधिकारी तदा अग्निमान् जातः अग्निमत्ता च ज्योतिष्टोमादिष्वपि तस्याधिकार-
माक्षिपति । आक्षिप्ताधिकारनिर्वाहाय विद्या प्रयुज्यत इति लब्धविद्यो रथकारो ज्योति-
ष्टोमादि करिष्यति । कथं पुनः कर्माधिकारं विना आधानाधिकारो न पर्यवस्यति ।
स्वरूपमात्रेणापुरुषार्थत्वादिति । ननु च ब्रह्मसामादीनामभावात् कथं रथकारस्य
ज्योतिष्टोमादिष्वधिकार इत्यत्राह---<q>यानि पुनर्विशेषवचनानि रायोवाजीयं
इत्येवमादीति तान्यस्य न संभवन्ति न पुनरधिकारं निवर्तयितुमुत्सहन्ते</q> । 
येषां ब्राह्मणादीनां विशेषवचनमस्ति तेषां विशेषेण ब्रह्मसामादीनि । येषां तु
नास्ति तेषामनियमः न पुनरधिकार एव तावन्निराकृतः । निरधिकारवादी अधिका-
रवादिनं पृच्छति---यदि तावत् आधानेऽधिकारः पर्येषणीयः तदा <q>किं पुनराधान-
विधेः विश्वजित इव कल्प्य एवाधिकारो न भवति</q> । अस्यार्थः---यथा विश्व-
जिति अग्निविद्यासाध्ये तद्वत्तया त्रैवर्णिकानामेवाधिकारो नाङ्गीक्रियते जातेरधिकारि-
विशेषणत्वानुपपत्तेः, तथा आधानेऽपि न जातिरधिकारिविशेषणीभवितुमर्हति इति
कल्प्य एवाधिकारो युक्तः तत्र द्रव्यार्जंनवत् अग्न‍युत्पादकाधाने अग्न‍यर्थिन एव
एेश्वर्यलक्षणाधिकारः किमिति न भवति नियोज्यता त्वत्र नास्त्येव नियोगाभावादिति ।
उत्तरमाह---<q>भवतु न कश्चिद्दोषः</q> तथाप्यधिकरणस्य लक्षणसङ्गतिस्ति । रथकारस्यै-
वाग्न‍यर्थिनोऽधिकारात् । एवं तावत् अधिकार(न)मङ्गीकृत्य परमतमुक्तं संप्रति
स्वमतमाह---<q>किन्त्वत्रावधातादीनामिव निरधिकारमेवेदं स प्रयोजनत्वादनु-
ष्ठानमिच्छन्ति</q> । अस्यार्थः---नात्राधिकारकल्पनया प्रयोजनं निरधिकारत्वेऽप्यनु-
ष्ठानसिद्धेः अग्निभिः प्रयोजनभूतैः प्रयोजनवत्त्वात् । अग्नीनां च कर्मार्थत्वात् कर्मबिधयै
[विधिनैव]वानुष्ठानं प्रयुज्यते इति किमधिकारकल्यनया प्रयोजनम् ? निरधिकारमेवा-
धानम् । न च लक्षणसङ्गतिर्नास्ति; आधाने कर्तृतया रथकारस्याग्निवत्तया ज्योतिष्टो-
मादिष्वधिकारप्रतिपादनात् कर्तृतैवाधाने रथकारस्यान्यथा नोपपद्यते स्वरूपमात्रस्या-
ग्नीनामपुरुषार्थत्वादिति । <q>शेषमुक्तम्</q> ।</p>﻿
<pb n="089"/> 
<p><q>।। स्थापतिः ।।</q></p>
<p><q>अत्रापि विद्वत्तापेक्षया आधानापेक्षया च पूर्वपक्षवादी षष्ठीसमास-
मेव न्याय्यं मन्यते</q> । अस्यार्थः-यदा स्थपतिश्चासौ निषादश्चेति कर्मधारयो गृह्यते
तदा निषादस्यैवाधिकार इत्यापद्यते । यदि षष्ठीसमासस्तदा निषादव्यतिरिक्तस्य ।
तत्र च निषादस्यैवाधिकारो न घटते, विद्याविरहादग्न‍यभावाच्च । अतो विद्यापेक्षया
अग्न‍यपेक्षया च षष्ठीसमास एव युक्तः । <q>भवति हि कश्चित् त्रैवर्णिक एव निषा-
दानां स्वामी</q> । स्थपतिशब्दः स्वामिवचनः <q>अतो</q> विद्याग्न‍यनुरोधात् <q>तस्यैव
त्रैवर्णिकस्याधिकारः । अत्राभिधीयते । नायं षष्ठीसमासः । कस्मात् ?
उत्तरं-षष्ठीसमासे हि निषादशब्दो लक्षणया स्थपतौ वर्तते । कर्मधारये पुनः
स्वार्थ एव पदद्वयं</q> वर्तते । अस्यार्थः-यः शब्दः श्रूयते स एवार्थप्रतिपत्तौ निमित्तं
भवति । न च समासे निषादस्थपतौ षष्ठी श्रूयते । किन्तु निषादशब्द एव केवलं, स
च श्रुत्या जातिविशेषं प्रतिपादयति । न तु जातिविशेषसंबन्धिनम् । षष्ठीसमास-
पक्षे च निषादसंबन्धिनः कार्येऽन्वयो न निषादस्य । तत्र निषादशब्देनैव निषादसंबन्धी
स्थपतिः लक्षणयोपस्थापनीयः । कर्मधारये पुनः निषादस्यैवान्वयः । निषादशब्दश्च
श्रुत्यैव निषादं शक्नोति वदितुम् । श्रुतिलक्षणाविशये च श्रुतिर्न्याय्येति कर्मधारय
<q>एवायं न षष्ठीसमासः</q> । इदानीं पूर्वपक्षमाविष्करोति---<q>ननु चेदमन्याय्यमुच्यते</q>
लक्षणाया वर्तत इति यावता श्रुत्यैव ज्ञायत इति भावः । कथमन्याय्यम् ?
तद्दर्शयति---<q>वावचनं हि समर्थयता भाष्यकारेण वाक्यवृत्त्योरेकार्थत्वमभ्युप-
गतं भगवता पाणिनिना</q> । समासाधिकारे <quote>‘वे’</quote>ति स्मृतम् । समास एव नित्यं
<pb n="090"/>
माभूत् वाक्यमपि यथा स्यादित्येवमर्थः । तत्र यदि समासस्य वाक्यस्य चार्थभेदो
भवेत् तदा अर्थभेदादेव समासेन वाक्यस्य निवृत्तिर्नास्तीति किं वाशब्देन इति
मत्वा भाष्यकारेण वावचनं समर्थयितुकामेन वाक्यसमासयोरेकार्थत्वमुक्तम् ।
तत्र यदि षष्ठीसमासे षष्ठ्यर्थवाचकश्शब्दो नास्ति तदा वाक्यसमासयोरेकार्थत्व-
मेव न स्यात् । अस्ति चैकार्थता । अतोऽन्याय्यमेवेदं लक्षणया वर्तत इति ।
राद्धान्ती तु वदति---<q>केन वाऽनेकार्थत्वमुक्तम्</q> लक्षणाभ्युपगमेपि अनेकार्थता
नास्तीति भावः । भावमबुद्ध्वा पृच्छति---<q>नन्विदमुक्तं निषादशब्दो लक्षणया
वर्तत इति</q> । परिहरति---<q>प्रयोजनमङ्गीकृत्यैतदुच्यते</q>-<quote>‘केन वाऽनेकार्थत्व-
मुक्त’</quote>मिति यदिदमस्माभिरुच्यते तत्प्रयोगमङ्गीकृत्य । <q>एतदुक्तं भवति ।’</quote></q> । वाक्ये
सविभक्तिकस्य शब्दस्य, समासे विभक्तिरहितस्य एकस्मिन्नेवार्थे प्रयोगः । तेन
वाक्यसमासयोरेकार्थत्वमुच्यत इति । एतदेवाह---<q>अत्र षष्ठीसमासे स्थपतौ</q>
निषादसंबन्धिनि <q>निषादशब्दः प्रयुज्यते । तस्य च लक्षणया प्रयोगसिद्धिः ।</q>
इदमाकूतं---वाक्यसमासयोरेकार्थत्वमेव प्रकाशमानं भिद्यते । वाक्ये वाचक-
वृत्त्याऽर्थप्रतिपादकत्वं, समासे लक्षणावृत्त्येति । चोदयति---<q>किं लक्षयति ?</q>
निषादशब्दः । उत्तरं---षष्ठ्यर्थं लक्षयति । ननु च यदि षष्ठ्यर्थं लक्षयति <q>एवं सति
व्यधिकरणसमासानां साधुत्वान्वाख्यानमनुपपन्नम् । वाचकनियमार्थं हि
भगवतोऽनुशासनं पाणिनेः प्रवृत्तम्</q> । अपभ्रंशानु1वाचकशब्दयोः प्रवृत्तयोः वाच-
कानेव नियमयितुं भगवतः पाणिनेः शब्दानुशासनं प्रवृत्तम् । <q>लक्षणापक्षे च नायं
वाचकः</q> ततश्चावाचकत्वादनुशासनं न युज्यते । अनुशास्ति चाचार्यः । तेनाव-
गच्छामो वाचक एव समासोऽपीति । लक्षणावृत्तिपक्षे च वावचनानर्थक्यं प्रकार-
<note>1. अनुवाचकापभ्रंशयोः---मा</note>﻿
<pb n="091"/>
भेदेनैव वाक्यसमासयोः प्रयोगोपपत्तेः । तेन वावचनस्यार्थवत्त्वात् वाचकत्वमेवा-
श्रयणीयमिति । तदाह---<q>अत एव च कात्यायनोऽपि वावचनानर्थक्यमुक्त-
वानिति । तस्माद्वक्‍तव्यो विशेषः</q> समासस्यापभ्रंशात् गाव्यादेः येन [अ]वाच-
कत्वेपि समासोऽनुशिष्यते न गाव्यादयः शब्दा इति । न चास्ति विशेषः अन्यो
वाचकत्वादृते इति । राद्धान्ती वदति---<q>ननु चायमेव विशेषः लक्षणयापि
व्यवहारो लोके दृश्यते गङ्गायां घोषः प्रतिवसति कूपेन गर्गकूलमिति</q> ।
अस्यार्थः-येषां लोके प्रयोगः तदनुशासनं व्याकरणम् । लक्षणयापि च लोके
व्यवहारोऽस्ति । तेन लक्षणया वृत्तस्यापि अनुशासनं [न]विरुध्यते । गाव्यादयस्तु
लोके न प्रयुज्यन्त इति प्रयोगाप्रयोगावेव विशेषः । तेनानुशासनम[न]नुशासनं
चेति । अत्र पूर्वपक्षी---<q>नायं प्रयोगोऽनुशासनविरोधी</q> । अस्यार्थः-वाचनिका-
नामेवान्वाख्यानाय यत् प्रवृत्तमनुशासनं तदयं गङ्गायां घोष इत्यादिप्रयोगो न
रुणद्धि । यदि ह्ययं प्रयोगो लक्षणया वृत्तस्याप्यनुशासनमापादयेत् ततो वाचनिकाना-
मेवानुशासनमिति विरुद्ध‍येत । अस्मिन् प्रयोगे लक्षणावृत्तस्यानुशासनापत्तिः । कुतः ?
<q>पदावधिकं हि भगवतोऽनुशासनम्</q> । तथापि किमित्याह---<q>भवति चेह
निमित्तावस्थायां वाचकमेवेदम्</q> । अस्यार्थः-यस्या निमित्तावस्था तस्यां निमित्तार्थस्य
वाचकपदं भवति गङ्गायामित्यादिपदम् । एतदुक्तं भवति - गङ्गायां स्‍नातीत्यादौ
यत्रेदमेव वदन्ति तत्र निमित्तं भवत्येव वाचकमिदमिति वाचकस्यैवानुशासनमिति
नानुशासनविरोधः । ननु च लक्षणापेक्षमेवानुशासनमयं प्रयोग आपादयति । लक्षणा-
वृत्तादेव गङ्गाशब्दाद्विभक्त्यनुशासनात् इति अत्राह---<q>न च वाचकसंबन्धिन्य एव
विभक्तयः इति स्मरति, प्रातिपदिकादिति वचनात्</q> । विभक्तिः वाचिकैवानुशिष्टा
प्रातिपदिकं तु वाचकवृत्त्या वर्ततां लक्षणया वा वर्ततामिति नात्रापेक्षास्ति । राद्धान्ती
वदति---<q>असदिदमुक्तं न</q> वाचकसंबन्धिन्य एवेति यस्मात् <q>समर्थः पदविधिरिति
<pb n="092"/>
स्मरन् समर्थात् प्रातिपदिकात् विभक्तयो भवन्तीत्यपि स्मरति । किञ्चान्यत्
सामर्थ्यमुक्त्वा[र्थ्यं मुक्त्वा]स्वार्थसंबन्धं</q> न च लक्षणामन्तरेण गङ्गापदार्थस्य
सप्तम्यर्थस्य च घोषप्रतिवासविषयिणः संबन्धोऽस्ति । <q>तस्मात्</q> लक्षणावृत्त्यपेक्षत्वेन विना
<q>नानुशासनप्रसिद्धिः</q> । अतो लक्षणावृत्तस्याप्यनुशासनमिति । न <q>चायमाचार्यस्य
नियमः पदावधिकमेवानुशासनमिति । वाक्यावधिकमपि दृश्यते । <quote>“देव-
सुम्नयोर्यजुषि काठके”</quote> <quote>“जनिता मन्त्र”</quote> इति च दर्शनात्</q> । वाचकावधिके
चानुशासने गड्गायां घोष इति लाक्षणिकस्यानुशासनं न स्थात् । न च वाचकमेवानु-
शिष्यते । तस्मात् प्रयोगमात्रानुशासनं व्याकरणमिति मन्तव्यम् । तेनानुशासनबलेन
तावद्वाचकता न शक्यते वक्‍तुम् । <q>अतोऽत्र</q> लक्षणावृत्तिपक्षे <q>वक्तव्यो वावचन-
समर्थने हेतुः । अयमभिधीयते । अभिधानव्यापारमङ्गीकृत्य एतद्वावचनं
समर्थितम् नार्थव्यापारं</q> अस्यार्थः - लक्षणायामपि शब्दो व्याप्रियेत स्वार्थमवान्तर-
व्यापा[रं कृत्वा] । [<q>अभिधानव्यापारमङ्गीकृत्यैतद्वावचनं समर्थितम्</q>] । एतेन
वाचकवृत्तौ चशब्द एव व्याप्रियत इत्याश्रित्य वावचनं समर्थितम् । <q>नार्थव्यापार-
मेव</q> । लक्षणाम् साधुत्वानुशासनेन वा कस्य असाधुत्वशङ्कानिवृत्तिरिति । ननु यथा
गाव्यादयः अपभ्रंशाः तथा लक्षणावृत्तिरपि गाव्यादिष्वपि गोशब्दोपलक्षितादर्थः
प्रतीयते । अत्रापि लक्षिताया एव षष्ठ्या इति । तत्राह---<q>अर्थश्चार्थान्तरं लक्ष-
यति नाभिधां</q> यदि लक्ष्येत तदा अपभ्रंशः स्यात् । इह त्वर्थ एवार्थान्तरं लक्षयति
न शब्दः शब्दान्तरम् । <q>ननु षष्ठ्यर्थो लक्ष्यत इत्युक्तम्</q> । अतः षष्ठ्यापि
<note>1. पा-सु 7-4-38</note> <note>2. पा-सु 6-४-53</note>﻿
<pb n="093"/>
लक्ष्यत इत्युक्तमेव । न हि षष्ठ्याऽनभिधीयमानस्य षष्ठ्यर्थता भवति । तेन...लक्षितं
षष्ठ्यभिधातुं न शक्‍नोतीत्यर्थः । परिहरति---यत एव षष्ठ्यर्थो लक्ष्यत इत्युक्तं
<q>अत एव सुक्तं यदि षष्ठ्याऽभिधानं लक्ष्यत इत्युक्तं स्यात् स्याद‍्दोषः</q> ।
अलक्षितायामपि षष्ठ्यां .... .... .... .... .... षष्ठ्यर्थं इत्युच्यते । अतोऽन्यत्
षष्ठ्यर्थत्वेन दर्शनादिति भावः । ननु च लक्षणापक्षे <quote>“तद्भ‍ूतानां क्रियार्थत्वेन समाम्नायः”</quote>
इति विरुध्यते यथा यानि हि पदानि यदर्थप्रतिपादकतया लोकप्रसिद्धानि तथाभूतान्येव
वाक्यार्थं प्रतिपादयन्तीत्युक्तम् । तत् त्यक्तं स्यात् गङ्गादिपदानां कूलार्थे प्रयोगा-
भावात् इत्यत्राह---<q>क्वचिच्चाभिधानं निमित्तं क्वचिच्चाभिहितोऽर्थ</q> इति <q>तद्भ‍ूताना-
मित्यभ्युपगमो न विरुद्ध‍यते</q> ।</p>
<p>लक्षणायामपि प्रसिद्धमेवार्थमभिदधदेव पदं वाक्यार्थमवगमयति । अयं तु
विशेषः---क्वचित्स्वेन रूपेणाभिधानं क्वचित्तेनैवाभिहितोऽर्थ इति नाभ्युपगमविरोधः ।
ननु यदि लोके षष्ठ्यर्थो लाक्षणिकः कथं तर्हि भगवान् षष्ठीप्रसङ्गे हि लोपानुशासनात्
लोपस्य षष्ठ्याश्च समानार्थता स्यादेवेति अत्राह---<q>न हि भगवतोऽनुशासन-
विरोधः प्रयोगानुशासनं हि व्याकरणम् । क्‍वचिदभिधानेन निरूप्यते
क्‍वचिदेकार्थतयेति न कश्चिद‍्दोषः</q> । क्‍वचिदभिधानवृत्त्या प्रयोगः क्‍वचिल्लक्षणा-
वृत्त्या प्रयोगः व्याकरणेऽनुशिष्टः । तेनायमर्थः---वाक्यस्थानेऽपि समासः प्रयोक्तव्यः ।
एकार्था च लक्षणावृत्तिरभिप्रेता अभिधानेन सहैकप्रयोजनत्वात् । यत एवोभयथापि
प्रयोगः <q>अत एव भाष्यकारः अस्मदायत्ते प्रयोगे किमित्यवाचकं प्रयोक्ष्यामहे</q>
इति । न हि अप्रसक्तौ अवाचकप्रयोगस्य एतदुपपद्यते तस्मादवाचकस्याप्यस्ति प्रयोग-
सिद्धिः । यद्युभयोरपि प्रयोगप्रसक्तिः तर्हि को विशेषो वाचकावाचकप्रयोगयोः ?
<q>अनेनाभिप्रायेण</q> पृच्छति---<q>कोऽभिप्रायः</q> ? उत्तरं---<q>अयमभिप्रायः---नानभि-﻿
<pb n="094"/>
<q>धाननिमित्तता युक्ता प्रयोक्‍तुमिति</q> । अवाचकप्रयोगे हि अभिहितोऽर्थो निमित्त-
मिति अनभिधाननिमित्तता न युक्ता आश्रयितुम् साक्षत्संभवे परम्पराश्रयणानुपपत्तेः ।
नन्वेवं वेदेऽपि प्राप्नोति इत्याह---<q>कःखल्वत्र विशेषं पश्यति</q> ? उत्तरं---<q>इमं पश्यति</q> ।
<q>एकार्थनिमित्ते हि कार्ये कार्यस्यानादिता</q> । कार्यशब्देन प्रयोग उच्यते ।
तेनायमर्थः---वेदे प्रयोगनिमित्त एव प्रयोगः तत्र प्रयोगस्यानादिता । तेनात्र
वाचकोऽवाचको वा प्रयोक्‍तुं किं क्रियताम् । तथैव प्रयोक्तव्यम् । <q>अस्मदायत्ते
पुनःकार्ये</q> शब्दयोगे <q>किमन्यदभिधानादृते भवितुर्हति</q> । अधिकरणार्थमुप-
संहरति---<q>अतस्सूक्तं निषाद एव स्थपतिरिति एवमभिधाननिमित्ततैव
भवतीत्यभिप्रायः</q> । षष्ठीसमासाश्रयणे तु अभिहितार्थतिमित्तता । साच न युक्ता
प्रथमोपनिपात्यभिधाननिमित्ततापरित्यागेन जघन्यार्थनिमित्ततानुपपत्तेरिति ।</p>
<p>इति ऋजुविमलायां</p>
<p><q>।। षष्ठाध्याये प्रथमः पादः ।।</q></p>﻿
<pb n="095"/>
<p>ऋजुविमलायां</p>
<p><q>षष्ठाध्यायस्य द्वितीयः पादः</q></p>
<p><q>पुरुषार्थैक</q> । पूर्वपक्षव्यक्त्यसंभवेन संशयमाक्षिपति---<q>ननु च स्वर्गकामाधि-
करण इदमुक्तम्</q>---<q>नैवेयमाधिकारिकी सङ्ख्या, किं तर्हि ? कर्तृसङ्ख्यै-
वेयम् भावान्तरानुपादानात् इति । एवं च कथं परिषदोऽर्थिन्या अधिकार
इति संशयः ।</q> अस्यार्थः - यद्य धिकारिकी सङ्ख्या स्यात् तदा अधिकार एव
बहुत्वे सति परिषदोऽर्थिन्या अधिकारः स्यात् नैवेयमाधिकारिका सङ्ख्या । <q>किं
तर्हि ? कर्तृसङ्ख्यैवेयमिति</q> स्वर्गकामाधिकरणे दर्शितम् । कुतः पुनरियमाधि-
कारिकी सङ्ख्या न भवति <q>भावान्तरानुपादानात्</q> । याग एव केवलो भावान्त
उपात्तः । तदपेक्षेयमाख्यातगता सङ्ख्या । न च यागे पुरुषस्य नियोज्यत्वं, किं
तर्हि ? कर्तृत्वम् । तेन कर्तृत्वे सङ्ख्यैवेयं न नियोज्यसङ्ख्या । यश्च नियोज्यस्स
एवाधिकारी इति । अधिकारिणोऽपि नेयं सङ्ख्या तेन संशय एवायमनुपपन्नः ।
उच्यते । <q>उपरितनेऽधिकरणे आख्यातगतसङ्ख्या विवक्षिता स्थास्यति ।
स्थितायां च कर्तृसङ्ख्याविवक्षायां किं यथाकर्तृत्वमधिकारो भवति ।
उतान्यथैव कर्तृत्वमन्यथाचाधिकार इति</q> । एतदेव विवृणोति---<q>न कर्तृगता
सङ्ख्या अधिकारेपि इतरेतरयोगमापादयितुं क्षमेत्यर्थः । तत्र पूर्वपक्ष-
वादिनोऽभिप्रायः</q> । अधिकारस्य <q>कामनायोगात् कर्तृत्वमुखेन चाधि-
<note>1. 1387</note>﻿
<pb n="096"/>
कारावाप्तेः 1अधिकार[श्च भागेन] इतरव्याप्त‍या च नियम्यते । कामितया
चाधिकार इति परिषदोऽर्थिन्या अधिकार इत्युक्तम्</q> । अस्यार्थः - योऽयमृद्धि-
कामाधिकारस्तस्य कामनायोगात् कामनासंबन्धात् कामनाहेतुत्वादिति यावत् । यश्च
कामनाहेतुः सोऽधिकारः । तत्र कामस्य सिद्धिः अविकारार्था । तस्य प्राप्तिः
कर्तुर्मुखेन कर्तुः फलप्राप्तिरित्यर्थः । कर्तृत्वे वा इतरेतरयोगे फलमपि इतरेतरयुक्ता-
नाम् यथाभूता फलावाप्तिः तथाभूतैव कामनाप्याश्रयणीया । तेन भागशः कामनया
परिषदः ऋद्धिकामना अधिकारिविशेषणम् । यथाभूता कामना तथाभूत एवाधिकार
इति परिषदोऽर्थिन्या अधिकार इति । <q>अत्राभिधीयते । न कर्तृत्वं कर्मप्राप्तिं
नियन्तुं शक्‍नोति । यथाभिधानमाप्तिमवगच्छामो न पुनर्यथापदार्थान्तर-
संबन्धम्</q> । यादृशमभिधानं स्वर्गकामादिकं तादृशं,[न]पुनः स्वर्गकामादिपदात्
स्वर्गैकदेशकामना गम्यते । किन्तु कृत्स्नकामना । तेन कृत्स्न एव स्वर्गः सर्वेषां
भवति । न पुनः पदार्थान्तरभूतकर्त्रनुसारेण फलावाप्तिर्वर्णनीया । कुतः? <q>स्वर्गकाम-
पदावगम्यत्वात् । तस्या अवगतावा(अ)प्तेश्च कर्तृसंबन्धात्</q> स्वर्गकामपदार्थ-
फलावाप्तिरवगम्यते अवगतावाप्तिश्चाधिकारी कर्ता भवति । तेनोत्तरकालभावि कर्तृत्वं,
न कर्तॄणामितरेतरयोग इत्यर्थः । एवं तावत् इतरेतरयुक्तानामेव कर्तृत्वं न कर्तॄणाभि-
तरेतरयोग इति कृत्वाऽधिकरणं वर्णितम् । संप्रति कृत्वाचिन्तामुद्धाटयति---<q>किञ्च
न कर्तृत्वमपि अत्र निरपेक्षतां विहन्ति कर्तॄणां ह्यत्र बहुत्वमवगम्यते न
बहूनां कर्तृत्वम् । किमतो यद्येवं</q> ? <q>एतदतो भवति । कर्तारो बहवः न
<pb n="097"/>
<q>बहवः कर्ता</q> । अधिष्ठानमात्रभेद एव कर्तृत्वं तु न भिद्यत इत्येवं न भवति किं
तर्हि सहाधिष्ठानेन कर्तृत्वमेव भिद्यत इत्यर्थः । तेन कार्त्स्‍न्येनैकैकस्य कर्तृत्वात्
एकैकस्य कृत्स्‍नं फलमिति । यथा कर्त्रधिकारेऽपि फलावाप्तौ न परिषदोऽधिकारः किं
तर्हि एकैकस्यैवेति । अत्र भाष्येण सहक्रियमाणे सत्र इति वदता सहकर्तृत्वमुक्तम्
सहकर्तृत्वे नैकैकस्य कर्तृत्वमित्यनेनाभिप्रायेण चोदयति---<q>ननु सहकर्तृत्व-
मत्रेति</q> । परिहरति---<q>सहशब्दोऽत्रार्थसहत्वं लक्षयति</q> । अस्यार्थः - यद्यप्यत्र-
शब्द[तः] कर्तॄणां सहत्वं न प्रतीयते तथापि अर्थसहत्वमत्राप्यस्तीत्येतदभिप्रायेण
सहत्वमिति । <q>कुतः एतत् ? भाष्यादेव</q> । यत एव महाभाष्यकारः [आह]---एकैक-
श्चात्र कर्तेति । युक्तिं चाह---<q>एकैकस्य स्वातन्त्र्यविवक्षायां</q> कर्तृत्वविवक्षायां
<q>आख्याते सङ्ख्यायोगात्</q> सङ्ख्यावाचित्वात् । किञ्च यद्यत्रैक एव कर्ता स्यात् तदा
एकवचनमेव स्यात् न बहुवचनम् तेन बहवः कर्तारः । तथाऽपरमपि भाष्यकारेणोक्तम्-
<q>शक्‍नोत्येकैकस्य स्वातन्त्र्यविवक्षायां---इति</q> । ततोऽपि गम्यते एकैकः कर्तेति ।
एकैकस्य स्वातन्त्र्यविवक्षायां आख्याते सङ्ख्यायोगादिति यदुक्तं तदुपपादयितुमाह---
<q>न्याय्या चेयमवगतिः</q> कर्तारो बहव इति । यस्माच्छब्दात् <q>विभक्तयो भवन्ति</q>
तदर्थस्य सङ्ख्यायोगादिति यदुक्तं तदुपपादयितुं <q>अवगमयन्तीति</q> ।। उत्सर्गस्ता-
वदयम् । <q>नचाख्यातार्थः सङ्ख्यां भजते । असत्त्वभूतत्त्वात् अतस्तदाक्षिप्तानि
व्यावृत्तान्येव कारकाणि सङ्ख्यां भजन्ते तदवस्थानामेवाख्यातार्थेनाक्षेपात्
न कारकशब्दाभिधेयानि</q> कारकाणां द्रव्याणां ये शब्दाः तदभिधेयानि द्रव्यमात्राणि
न सङ्ख्यां भजन्ते इत्यर्थः । <q>नामविभक्तयःपुनः सङ्ख्याभाजः प्रातिपदिकार्था
<pb n="098"/>
<q>एवेति तद्गतामेव</q> प्रातिपदिकार्थगतामेव <q>सङ्ख्यामभिनिर्वर्तयन्ति । अत एवाग्नी-
षोमौ देवता, देवतात्वं हि कारकावस्था, तस्यामवस्थायामग्नीषोमप्रातिपदि-
कादुत्पन्ना द्विवचनविभक्तिः न सङ्ख्यामाह किन्तु प्रातिपदिकावस्थामात्राया-
मिति । अत एवाधिष्ठानमात्रस्य द्वित्वं, देवतात्वे पुनरेकत्वमिति</q> एत-
द्दर्शितम्---सत्यं हि वै देवतेति वदता । ननु कर्मशब्दादपि विभक्तिर्भवन्ती कर्मसङ्ख्या-
माह न कारकसङ्ख्यामित्याशङ्कामपाकरेति-<q>उत्पत्तौ चेयं सङ्ख्या । अतः कारकगतैव
मन्तव्या । किमिदमुत्पत्ताविति</q> ? आख्यातगतेयं सङ्ख्या नोपपदगतेत्यर्थः ।
तथापि किमित्याह---उपपद<q>गता हि कर्मगतापि प्रतीयते सत्त्ववदभिधानात्
तिस्र आहुतीर्जुहोतीतिवत्</q> । आख्यातगता तु असत्त्वभूतत्वात् आख्यातार्थस्य
तद्गता संभवन्ती तदाक्षिप्तकारकगता भवति । एवमपि समभिव्याहारो न दूरान्त-
रितः स्यादिति भावः । <q>तस्मादेकैकस्य स्वातन्त्र्यमवगम्यते स्वतन्त्रः
कर्तेति च स्मरणात्</q> । तस्मादेकैकस्य कर्तृत्वमिति । ननु बहुत्वश्रवणात् सापे-
क्षाणां कर्तृत्वमवगम्यत इत्यत्राह---<q>बहुत्वं पुनः 1कर्तुः सापेक्षतामापादयति
न सापेक्षस्य कर्तृत्वम् । अतः कर्त्रन्तरं साहित्यसंपत्त्यर्थमुपादीयते ।
न कर्तृत्वसंपत्त्यर्थमन्योपादानम्</q> । यद्याख्यातेन सहसङ्ख्या न संबध्यते
<note>1. कर्तृसापेक्षतां</note>﻿
<pb n="099"/>
किन्तु तदाक्षिप्तेन कर्त्रा <q>कथं तर्हि युगपदभिधानं ? कथं च एकशेषः ?</q>
ये हि एकशेषेण युगपदभिधीयन्ते तेषामेव विभक्तिभिः सङ्ख्योच्यत इति
भावः । परिहरति---<q>माभूत् युगपदभिधानं युगपदाक्षेपो भविष्यति</q> तथापि
युगपदवगमसिद्धेः । <q>एकशेषस्तु यद्यभिधानादृते न संभवति</q> शब्दविषयत्वं
<q>तन्न नाम</q> भवतु तथाप्ययमेव शास्त्रार्थः नेदं तन्त्रं एकदेशाभिहितस्यैव सङ्ख्या-
योग इति प्रमाणाभावादिति मन्यते <q>अतः यथा कर्तृ</q>त्वेप्येकैकस्य कृत्स्‍नफलप्राप्तेः
<q>न परिषदोऽर्थिन्या अधिकार इति सिद्धम्</q> ।</p>
<p><q>।। प्रयोगे ।।</q></p>
<p>अत्र भाष्यं---<quote>“ननु तृतीये उक्तं शास्त्रफलं प्रयोक्तरि”</quote> इत्यादि । तदाक्षि-
पति---<q>किमिदं शास्‍त्रफलं प्रयोक्तरीति कस्तेनास्य विरोधः ? कथं वा
तेनेदं लभ्यते</q> यदि हि तेनास्य विरोधो भवेत् पुनरुक्तता वा तदा युज्येत <quote>‘ननु
च तृतीये उक्तमिति’</quote>। न चैतद्‌द्वयमप्यस्ति इति । समाधत्ते---<q>यदा प्रयोक्‍तृत्वं
कर्मणि शब्दार्थः तदा बचनस्य विवक्षा प्राप्‍नोति । विवक्षिते वचने अविव-
क्षिताभिधानं विरुद्धम्</q> । अस्यार्थः---शास्त्रफलं प्रयोक्तरीति प्रयोक्‍तृत्वं कर्मणि
शब्देवोच्यत इत्युक्तम् । प्रयोक्‍तृत्वे सति तस्योपादेयत्वात् सङ्ख्याया अपेक्षितत्वेन
विवक्षा प्राप्नोति । ततश्चानियतसङ्ख्यानां यागाशङ्का विरुध्यत इति विरोधामि-
प्रायेणाक्षेपः । यत एव विरोधाभिप्रायेणाक्षेपः अतस्समाधानकाले इदमुक्तं <quote>“तदेवा-
क्षिप्यत”</quote> इति । <q>कथं पुनराक्षेपः ? नियोज्यस्य हि कर्मणि <quote>‘इदमस्य’</quote>﻿
<pb n="100"/>
इत्येवं संबन्धोऽवगम्यते अस्यात्रेति वा</q> । नियोज्यस्य कर्मण्यैश्वर्यमित्यधिकार-
लक्षणसम्बन्धोऽपि नियोज्यस्यैव नान्यस्य । यश्च नियोज्यस्स एवाधिकारी स एव
कर्तेति । <q>अतो यथानियुक्तस्यैव सङ्ख्यासंबन्ध इति पूर्वः पक्षः</q> ।1 नियोज्यत्वे
सङ्ख्या विवक्षितेत्याह---<q>कामिमात्रतया च नियोगः न सङ्ख्यापेक्ष इत्यु-
क्तम्</q> । ननु स्वर्गकाम इत्येकवचनश्रवणात् सङ्ख्यायुक्तस्यैवाधिकार इति अत्राह---
<q>स्वर्गकामे च विभक्तिवचनं भावार्थानपेक्षमित्युक्तम्</q> तदनुकारित्वात् स्वर्गकामो
यजेत ऋद्धिकामा यजेरन्निति श्रवणात् । ननु भवतु सङ्ख्याशून्यो नियोग इति
तथापि कर्ता किमिति एको न भवतीत्यत्राह---<q>नियोज्यस्य भावार्थसंबन्धः
कर्तृत्वमित्येतदुक्तं न भावसंबन्धस्य नियोग इत्यर्थः । तस्मान्न भावगता
सङ्ख्या विबक्षामर्हति अधिकारपदगतेव</q> । यदि हि अधिकारपदगता विवक्ष्येत
तदा लिङ्गमपि विवक्षितं स्यात् इति स्त्रिया अधिकारो न स्यात् । <q>किञ्च फलस्य
पुरुषार्थतापर्यन्तं चैतद्वाक्यमित्युक्‍तं</q> तृतीये । <q>तत्परत्वे च वाक्यस्य
क्रियाकारकसंबन्धो नतरां विवक्ष्येत । ननु क्रियाकारकसंबन्धोऽप्य-
त्रावगम्यते । स कथं त्यज्यते</q> । यथा फलपुरुषार्थसंबन्धोऽवगम्यते तथा
क्रियाकारकसंबन्धोऽपि अवगम्यमानोऽसौ कथमिव त्यज्यत इति । उत्तरं---<q>अन्य-
<note>1. मातृकायां भवन्नित्यधिकम् ।</note>﻿
<pb n="101"/>
<q>परत्वाद्बाक्यस्य</q> । भवत्वन्यपरं वाक्यं तथापि किमित्याह---<q>एकार्थं चैकं वाक्य-
मित्युक्तम् । अतो विषं भक्षयेदिति च न विवक्ष्यते</q> । अस्यार्थः-व्युत्पत्त्यभि-
प्रायेण शब्दार्थप्रतीतिः । वृद्धव्यवहारेऽपि व्युत्पत्तिः । तत्रैकं वाक्यमेकमेवार्थमव-
गमयतीति व्युत्पत्तिः । तेन अर्थान्तरपरत्वे अर्थान्तरं न प्रतीयते व्युत्पत्तिविरहात्
इति । अतो न विवक्षितेत्युच्यते । प्रतिपत्तिभ्रमस्तु सामान्यतो दृष्टनिबन्धनः स्यात् ।
यथाकामी प्रयोगे स्यादिति । यदाचैकं वाक्यमेतदर्थद्वयं प्रतिपादयितुं न शक्नोति ।
<q>एवं च इष्वसनदृष्टान्त उपपन्‍नो भवति । लिङ्गमुक्तम् । अत्राभिधीयते ।
न कर्म वा सङ्ख्याप्यविवक्षिता शक्यते वक्‍तुम्</q> । यथा कर्म अविवक्षितमिति
न शक्यते वक्‍तुं न तथा सङ्ख्यापीत्यर्थः । <q>कुतः ? विशिष्ट एव हि कर्मण्यधि-
कारो भवति यथा द्रव्यविशिष्टकर्मण्यधिकारावगमात् न द्रव्यान्तरेण क्रियते
तथा कर्तृसङ्ख्याविशिष्टे कर्मण्यप्यधिकारावगमे न सङ्ख्यान्तरमाश्रीयते</q>
विशिष्टं यत्कारकं कर्त्राख्यं तस्या या सङ्ख्या तया विशिंष्ट चैतत्कर्म तेन तद्विशिष्टता-
संपत्तये सङ्ख्या आदरणीयेत्यर्थः । ननु च भवतु विशिष्टं कर्म तथापि वाक्यं
तत्परं न भवति इत्यत्राह---<q>न च स्वर्गःपुरुषस्येत्येवंपरं तद्वाक्यं किं तर्हि
अस्मिन् कर्मणि अस्याधिकार इति</q> । भवत्वेवं तथापि किमित्यत्राह---<q>अधि-
कारश्चायं</q> विध्यर्थश्चायं <q>विशिष्टक्रियाकारकस्वार्थफलप्रयुक्तः प्रतीयते इति
सर्वमनवद्यम्</q> । एककर्तृकक्रियार्थो युक्तः स्वार्थः फलसाघको विध्यर्थः प्रतीयत
इत्यर्थः । नन्वेवमपि अधिकारिणः फलं न प्रयोक्‍तुः इत्यत्राह---<q>एवं च सति
प्रयोक्‍तुः फलमित्येतदपि सिद्धम् । अधिकार्येव हि प्रयोक्ता</q> । तेनाधि-
<note>1. वगमोत्मा - मा</note>﻿
<pb n="102"/>
कारिणः फलमुच्यमानं प्रयोक्‍तुर्भवति । अन्यस्याप्रयोक्‍तृत्वात् । यदि नियोगपरमिदं
वाक्यं कथं तर्हि कर्मादीनां तार्तीयो विनियोगः इत्यत्राह---<q>कर्मादीनां तार्तीयो
विनियोग एतस्मादेव</q> नियोगादेव । यदि नियोगादेव फलस्य पुरुषार्थता
ऽवगम्यते तदा <q>यत्पुनरिदमुक्तं भाष्यकारेण आत्मनःपरस्य वा स्वर्गं कामयतः
स्वगर्कामपदाभिधानमविशिष्टम् । आत्मनेपदाच्च लिङ्गाच्च</q> । शब्दै(द)स्तु
शब्दार्थे नियोज्यस्यैव फलावाप्तिरुक्ता । <q>आधाने आत्मनेपदकर्तृकोपन्यासाच्च
अङ्गफलानामपि प्रधानकर्तृसंयोग उक्तः । किमनेनोक्तम्</q> ? उत्तरमाह---
<q>सर्वविशेषणविशिष्टनियोगात् सर्वमिदं लभ्यते यदात्मनेपदं कर्तृगामितामव-
गमयति फलस्य यच्च स्वर्गकामपदमात्मसंबन्धिनि कामे कामितामभिधत्त
इति</q> लिङ्गस्थानीयमिदमुक्तमिति भावः । <q>पाणिनिरप्ययमेव प्रयोगो लिङ्गाभिधाने</q>
आत्मनेपदलिङ्गाभिधाने <q>निमित्तं यदेवं स्मरति यजते यजमान इति भवति
यजन्ति याजकाः</q> अस्मिन्नेव प्रयोगे नियोगसामर्थ्येन स्वार्थतां फलस्य ज्ञात्वा स्वार्थे
फलमात्मनेपदं भवतीति स्मरणं अन्यथा निर्मूलं स्यात् । उपसंहरति---<q>अतो यथा-
निमित्तमेवा</q>त्मनेपदादि निमित्तानतिक्रमेणैव <q>नियोगादप्यवगतिर्भवतीति</q> लिङ्ग-
त्वेन <q>निमित्तोपन्यासो भाष्यकारस्य</q> । अधिकरणार्थमुपसंहरति---<q>अतो
विवक्षिता सङ्ख्येति सूक्‍तम् प्रतिपद्विधानं तु प्रकृतावसंभवात् उत्कृष्यते
वाक्यादिति तृतीये उक्तम्</q> ।</p>﻿
<pb n="103"/>
।। प्रक्रमात्तु ।।
<p><q>कथं पुनरत्र संशयः ? कथ वा न संशयः ? फलपर्यन्तः कामाधिकार
इत्युक्‍तम्</q> । तत्र यदि कारणान्तरेण <q>फलप्राप्तौ सत्यां निवृत्तः कामः</q> कथञ्चिद्वा
<q>अन्यतो</q> दोषदर्शनादेः <q>तदधिकार एव निवृत्तो भवति । निरधिकारस्य
चानुष्ठानं न शब्दात् नाप्यन्यतोऽवगच्छामः । तस्मादप्रतिष्ठितमेवेमं
संशय पश्यामः</q> । अस्यार्थः-न निमित्तपर्यन्तः कामाधिकारः किन्तु फलपर्यन्त
इत्युक्तम् । यदि निमित्तपर्यन्तः स्यात् तदा कामना उत्पन्ना सती निमित्तमिति
निवृत्तायामपि कामनायां प्रयोगः परिसमा[प्यः](प्त) स्यात् । फलपर्यन्ते तु कामना-
निवृत्तौ पुरुषस्य कर्मण्यैश्‍वर्यनिवृत्तिरिति किन्निबन्धनमनुष्ठानम् । अतो वीतायामपि
फलेच्छायां प्रयोगपरिसमाप्तिसंभावनाऽनुपपन्नेति । <q>उच्यते । इदमत्र संशयद्वारम् ।
कर्तव्यतापूर्वकं हि कर्मादीनां फलपुरुषसंबन्धमुक्‍तवन्तोऽधिकारज्ञाः</q> ।
अस्यार्थः-योऽयं फलपुरुषयोः सम्बन्धः स कर्तव्यताज्ञानपूर्वकः न पुनः फलपुरुष-
संबन्धज्ञानपूर्विका कर्तव्यतावगतिः । फलकामस्य हि पुरुषस्य विध्यर्थः कर्तव्य-
तयाऽवगम्यमानः कर्तव्य एव न भवति यदि फलसिद्धिर्नाक्षिपतीति । एवं फल-
पुरुषयोः सम्बन्धोऽवगम्यते न पुनरन्यथा । तेन फलपुरुषसंबन्धावगमात् प्रागेव
तावत् कर्तव्यताऽवगम्यते । तथापि किमित्याह-<q>प्रवृत्तश्चेत् कर्तव्यतायां कारितः
शास्त्रेणेत्यवगच्छामः</q> । कर्तव्यताज्ञानेन कर्मकर्तव्यतावगमनिबन्धनेऽनुष्ठाने
प्रवृत्तिः कर्तव्यतावगमे जाते तन्मात्रनिबन्धनत्वात्तदनुष्ठानस्य प्रवृत्तः पुरुषः शास्त्रेणैव
<pb n="104"/>
प्रवृत्तियोग्यमर्थं ज्ञापयता पुरुषोऽनुष्ठानं कार्यते । नान्यथा । तेन कर्तव्यतया
विध्यर्थं बोधितवता शास्त्रेण कारितमेवानुष्ठानमिति । ननु चोपक्रममात्रे भवतु शास्त्रस्य
व्यापारः इत्यत्राह---<q>शास्त्रं चोपक्रमादेरपवर्गपर्यन्तस्य स्वार्थस्याभिधानम् । अतो
नापरिसमाप्यावतिष्ठते अवयवशोऽनवगमान्नियोगार्थस्य । नन्वेवं तर्हि
फलार्थता कर्मणो नोपपद्यत इत्युक्तम्</q> । इष्टलक्षणं हि फलम् । यदा तदिष्टं न
भवति तदा तत्फलमेव न भवतीति परिहरति---<q>प्रवृत्तौ तावन्निमित्ततया नानुपपन्नम् ।
प्रवृत्तिकाले कर्तव्यतावगमेन प्रयोजनम् । तस्यां चावस्थायां सत्यां कामनायामधिकार-
निमित्तत्वात् उपपन्नमनुष्ठानम् <q>प्रवृत्तौ चापरिसमाप्तेरेव शास्त्रं करणमित्युक्तम् ।
अतः परमधिकारानुवृत्तिः क्‍वोपयुज्यते</q> । निवृत्तेऽप्यधिकारे नानुष्ठानं निवर्तत
इत्यर्थः । <q>तस्मात् वीतायामपि फलेच्छायां समापनीयं कर्मेति मन्यते । एवं
प्राप्तेऽभिधीयते - सत्यमारम्भः अपवर्गपर्यन्तः शास्त्रार्थः । सत्यं चावयवशो
नावगम्यत</q> इति । <q>न पुनरधिकारादृते शास्त्रं कारणमित्यवगन्तुं शक्यते</q> ।
अयमभिप्रायः-यस्य विध्यर्थः कर्तव्यः तस्यः तत्साधके साङ्गप्रधानेऽधिकारः । काम-
नायां च निवृत्तायां न कार्यो विध्यर्थः । पुरुषस्य कार्यतयाऽवभासिप्रमाणाभावात् ।
अकार्यभूते च विध्यर्थे तत्साधकेऽप्यविकारो निवृत्तः । निवृत्ते चाधिकारे किन्निबन्धन-
मनुष्ठानम् । <q>ननु प्रवृत्तौ निमित्ततयोपपन्नमनुष्ठानमित्युक्तम्</q> । उत्तरं---<q>नासाध्यं
निमित्तं भवितुमर्हति</q> । अस्यार्थः - यदैव पुरुषस्य कामना विद्यते तदैव पुत्रादिकं
साध्यम् । साध्यं च सत् तदधिकारनिमित्तम् नान्यथा । तेन यद्यपि प्रवृत्तिदशायां
<pb n="105"/>
कामनाया विद्यमानत्वात् साध्यतायां सत्यामधिकारनिमित्तता पुत्रादेः तथापि वीतायां
फलेच्छायां असाध्यभूतं नाधिकारनिमित्तमिति निमित्ताभावेन अधिकारनिवृत्तौ
नास्त्यनुष्ठानमिति । तस्मादसाध्यस्य निमित्तता नास्तीत्याह---<q>यथाप्रतिपन्नमेव हि
निमित्तं नाप्रतिपन्नं साध्यनिमित्ततया प्रतीयते</q> । कामनाविषयस्याधिकार-
विशेषणत्वात् स्यादित्युक्तम् । <q>अतः प्रवृत्तावपि यावन्निमित्तमेव प्रवृत्तिः
निमित्ताभावे वा उपरमः</q> । यावदेवाधिकारनिमित्तमस्ति तावदेव सत्यधिकारे-
ऽनुष्ठानं कर्तव्यम् । तदभावे च नानुष्ठानमस्तीति <q>न्यायविदो मन्यन्ते</q> । अयमत्र
सङ्क्षेपः---प्रारम्भसमये सत्यां कामनायां साध्यतया पुत्रादिकं अवगम्यमानंनियोज्य-
विशेषणमस्तीति नियोगं तावत्पुरुषः कर्तव्यतयाऽवबुध्यते । तत्साधकतयाऽवसानेऽपि
प्रधाने विकारावगमो जातः तदेव चानुष्ठानहेतुरिति पूर्वः पक्षः ।</p>
<p>नोत्पन्नमात्रमधिकारज्ञानमनुष्ठाने हेतुः । किं तर्हि ? अनुवर्तमानम् । न
वीतकामस्याधिकारज्ञानानुवृत्तिरस्तीति राद्धान्तः । <q>यत्पुनरिदं भाष्यकारेणोक्तम्-
वेदैवासौ मयैतत्कर्तव्यमिति उपायं तु न वेदेति</q>--- अस्यार्थः---पृच्छतश्चायमाशयः-
अनेन किल भाष्येणैवमाह-स्वत एव पुरुषः फलेच्छयाऽङ्गे प्रवृत्तः इति । स चायमर्थः
इहानुपयोगीति । उत्तरं---<q>अयमर्थः फलेच्छोपरमे तावत् शास्त्रं न प्रत्यक्षी-
भूतमस्ति</q> । अस्यार्थः - फलेच्छा कर्तव्येति वचनं नास्ति । यदि वचनं स्यात् साध्ये
करणभावो धात्वर्थस्य । अस्ति चेत् अकारणभूते चेत् तदा फलेच्छोपरमे शास्त्रस्य
प्रत्यक्षीभूतत्वात् फलेच्छोपरम एव नोपपद्यते । न चैवं वचनमस्ति । <q>अतो वीतायां
फलेच्छायां अवधूतशास्त्रार्थायां न करणता धात्वर्थस्योपपद्यते</q> । इच्छाभावे
फलस्यानिष्टत्वात् न साध्यार्थः न चाधिकार इति <q>स एव शास्त्रार्थाभावो</q> भाष्य-﻿
<pb n="106"/>
कारेणानेन दर्शितः । <q>ननु चैतत्</q> भावार्थाधिकरणविरुद्धम् यदिदमुच्यते न
यागः कर्तव्यता चोद्यत इति । <q>उत्तरं-यथा न विरुध्यते तथा स्वर्गकामाधि-
करणे दर्शितम् । यत्पुनरिदं पक्षान्तरोपन्यसनं शिष्टविगर्हणात् परिसमाप-
नीयमिति तथा किमिति विगर्हन्त इति परिचोद्य किमत्र कारणान्तरेणेत्य-
स्यैव शिष्टविगर्हणस्य समाप्तौ काराणतोक्ता । तथा <q>मिथ्यासङ्कल्पदोषश्च
दर्शितः । तदिदमसमञ्‍जसमिव प्रतिभाति । कथमसमञ्‍जसम् ? यदि
तावत् मिथ्यासङ्कल्पदोषपरिहारायैव प्रक्रान्तपरिसमापनं तर्हि न शक्यः
शिष्टविगर्हणोपन्यासः ।</q> विनापि शिष्टविगर्हणया मिथ्यासङ्कल्पदोषपरिहारार्थत्वेनैव
सिद्धेः । <q>अत्रोच्यते । मिथ्यासङ्कल्पतैवात्र नास्ति ।</q> कुतः ? <q>शास्त्रार्थे हि
सङ्कल्पः कृतः न च वीतेच्छस्य समापनं शास्त्रार्थः ।</q> यथा शास्त्रार्थोनोपपद्यते
तथा दर्शितम् । ते त्वेव मन्वते । <q>विगर्हयितारः शिष्टा एवं मन्यन्ते । मिथ्या-
सङ्कल्पदोषोऽस्यास्ति योऽयं प्रक्रान्तं न परिसमापयति इति मत्वा च
विगर्हन्ते अतस्तद्विगर्हणात् समापनं कर्तव्यम् ।</q> यदि मिथ्यासङ्कल्पदोषबुध्या
विगर्हन्ते निर्मूलमिदं विगर्हणं परमार्थतो मिथ्यासङ्कल्पदोषाभावात् । तेनोच्यते
<q>किमिति निमूलमिदं विगर्हणमाश्रयन्ते ।</q> इति । <q>किमत्र मूलान्वेषणेन ।
इदमेव</q> शिष्टविगर्हणं महद्‍दुःखम् । निर्मूलमपि तावद्भवति शिष्टविगर्हणम् । तच्च
<pb n="107"/>
तथाभूतमपि । <q>दुःखपरिहारार्थं च कृतिनो यत्नवन्त इति सुष्ठूक्तं - विगर्हन्ते
तावच्छिष्टा इति ।</q></p>
<q>।। लोके ।।</q>
<p>संशयमाष्यामर्थतो व्याचष्टे - यदिदं 2<q>सूत्रधारैः कर्म क्रियते तत्किं
प्रारब्धं समापनीयं उत वीतायां फलेच्छायां तत एवोपरम इति ।</q> अत्र
भाष्यकारः शास्त्रीयत्वं विचारयति । तदाक्षिपति---<q>ननु शिष्टविगर्हणाभयात्
समापनीय कर्म, न शास्त्रीयमिति । अतस्तदेवानुसरणीयं कि विगर्हन्ते
नेति । किं शास्त्रीयाशास्त्रीयत्वानुसरणेनेति ।</q> अस्यार्थः---प्रक्रान्तपरिसमाप्तौ
शिष्टविगर्हणमेव कारणं न शास्त्रीयत्वम् अतस्तदेवानुसरणीयम् - किं विगर्हन्ते
क्रमसाध्यपरिसमापनं उत नेति किं शास्त्रीयानुसारेण । समाधत्ते---<q>उच्यते - सत्यमेव
यदि निरूपाधिकमेव तद्विगर्हणं</q> भवेत् तदा न शास्त्रीयानुसारेण क्रियेत । तेन
इदं शास्त्रीयं इदं प्रारभ्य न परिसमापयति तस्मात् मिथ्यासङ्कल्पदोषोऽस्ति इति ।
एवं मन्वानाः <q>शास्त्रीयमिति कृत्वा विगर्हन्ते नाशास्त्रीयं</q> अतस्त<q>द्‍भ्रमापनुत्तये</q>
शास्त्रीयत्वभ्रमापनुत्तये <q>विचारणीयं</q> शास्त्रीयत्वम् । [अ] (य तो विचारणीयमेत-
द्भवति । तत्र <q>देवतासंबन्धात् प्रायश्चित्तविधानेन शास्त्रीयमिति पूर्वः पक्षः ।
न ह्मशास्त्रीयस्य शास्त्रीयमङ्गं भवति वैगुण्यसमाधिर्वा । यत्खलु
<note>1. p. 1398</note>
<note>२. सूत्रकारैः-मा</note>﻿
<pb n="108"/>
<q>(अ)शास्त्रीयं तत्र देवता अङ्गं सम्भवति</q> शास्त्रैकसमधिगम्यत्वात् देवताभावस्य ।
अशास्त्रीयस्य यदङ्गं तत् अन्वयव्यतिरेकसमधिगम्यम् । अशास्त्रीयस्य वैगुण्यसमाधिः
अशास्त्रीय एव भवति प्रमाणान्तरसमधिगम्यत्वात् । तेन शास्त्रीयत्वमवगम्यते ।
शास्त्रीयं चेत् तदा प्रक्रान्तापरिसमापने सम्भाव्यत एव शिष्टविगर्हणेति तन्निवृत्तये
समापनीयमेव गृहादि आरब्धमिति ।</p>
<p><q>अत्रोच्यते । न शास्त्रीयमिति प्रमाणमस्ति रमणीयार्थत्वात् प्रय-
त्नस्य ।</q> अतोऽन्वयव्यतिरेकमूलान्येव कृत्स्‍नानि ससूत्राणि न वेदमूलानि । <q>यदपि
चेदं स्मरन्ति सूत्रकाराः ब्राह्मणस्येदं गृहादि राज्ञ इदमिति, यथाचोदि-
तस्यान्यथाकरणे मरणादिप्रत्यवायं स्मरन्ति तदप्यन्वयव्यतिरेकमूलं वैद्य-
कादिवत् । यत्पुनः प्रायश्चित्तं देवताविधानं च पुरुषार्थत्वात् न गृहादि-
कर्मार्थमिति परिहृतम् ।</q> अस्यार्थः---शास्त्रमूलमेवेदं प्रायश्चित्तादि तथापि न
शास्त्रीयं गृहाद्यङ्गत्वेनाश्रवणात् प्रायश्चित्तादेः । किमर्थं तर्हि स्मरणं ? पुरुषार्थो[ऽतो]
न देष इति ।।</p>
<p>।। प्रतिषेधे ।।</p>
<p><q>किमिदं नियोगव्यापारचिन्तनम् किं नञर्थो विधीयते उत धात्वर्थः
तद्विशिष्ट इति । द्वैतीयनियोगचिन्तनमिदम् ।</q> किं नञर्थो विषयः अथ
<note>1. कर्मारम्भणार्थं</note>
<note>2. 1399</note>﻿
<pb n="109"/>
नञर्थविशिष्टो धात्वर्थ इति । भवतु विनियोगचिन्तनं को दोषः ? आक्षेप्ता आह---
<q>न खलु कश्चिद्दोषः पूर्वोत्तरपक्षयोः किन्त्वसंबन्धोऽधिकारलक्षणे ।</q> द्वितीय-
चिन्तारूपत्वात् । समाधत्ते - <q>एवं तर्हि अधिकारचिन्तैवेयम् । कथमधिकार-
चिन्ता ? इत्थम् । यद्यत्र नञर्थो विधीयते ततो भक्षयतिः अधिकारि-
विशेषणम् अतो नञर्थविशिष्टकर्मविधिः । ततः कल्प्यमधिकारि-
विशेषणं विश्‍वजित इव । तत्सिद्ध‍यर्थं चेदं बलाबलचिन्तनमुपन्यस्तम् ।</q>
नञर्थे वा औदासीन्यात्मके विधिविषये प्रकारान्तरेण सम्बन्धमलभमानो बलात्
भक्षयतिः अधिकारिविशेषणम् । यदा तु कर्मान्तरविधिः तदा विश्वजिन्न‍यायेन
कल्प्यमधिकारिविशेषणम् अधिकारिविशेषाभिधायकत्वात् अस्ति लक्षणे सङ्गतिः ।
<q>पूर्वपक्षवादी भावार्थाः कर्मशब्दाः इत्युत्सर्गं मन्वानः विशिष्टविधिं मन्यत
इति ।</q> <quote>‘भावार्थाः कर्म शब्दा’</quote> इत्यत्राधिकरणे भावार्थानां विधिविषयत्वमुक्तम् ।
न च नञर्थः औदासीन्यात्मको भावार्थः तेन विधिविषयता तस्य न युक्ता । ननु
अभावार्थो दध्यादि <quote>‘दध्‍ना जुहोति’</quote> इति विधिविषयः इत्याशङ्क्याह-<q>तदाश्रित-
त्वाच्चोपपदविधेरिति ।</q> भावार्थाश्रित एवोपपदपदार्थो विधीयते । <q>एतदुक्तं
भवति ।</q> भावार्थ एव तदनुरक्तो विधीयते प्राप्ताप्राप्तविवेकेन तु उपपदविधिः इति ।
तस्मात् भावार्थात्मकोऽभक्षणसङ्कल्प एव लक्षणया विधीयत इति युक्तम् ।</p>
<p><q>किञ्च नञर्थविधानेऽनुष्ठानमापद्यते ।</q> यदि हि नञर्थो विधीयते
तदा प्रसज्यमानं भक्षणमेवाधिकारिविशेषणमिति अनुष्ठानमापद्यते । <q>कथं ? प्रति-
षिद्धमपि हि यन्न पुरुषस्योपकरोति अभ्युदयेन दुःखपरिहारेण च न तत्र</q>﻿
<pb n="110"/>
<q>बुद्धिपूर्वकारिणः प्रवर्तन्त इति लौकिकाः । तस्मादयमेव शास्त्रार्थः श्रेयान् ।</q>
प्रवृत्त्यानु[रूप्यात्] यदि फलमन्तरेण प्रवृत्तिर्नास्ति तदा नञर्थविधिपक्षेऽपि तर्हि
फलं कल्प्यमित्याह---<q>ननु च नञर्थविधानेऽपि प्रत्यवायकल्पना भवतु किं</q>
नञर्थादेव प्रत्यवायः उत निषिध्यमानायां क्रियायाम् इति विकल्प्य दृषयति---<q>कथं
नञर्थविधौ प्रत्यवायः शक्यते कल्पयितुं</q> नञर्थादेव प्रत्यवायकल्पनेन
<q>नतरामनुष्ठानं प्राप्‍नोति</q> प्रत्यवायहेतोरननुष्ठापकत्वात् । <q>अथ विषयानुष्ठानेन</q>
भक्षणानुष्ठानेन <q>प्रत्यवायः कल्प्यते प्रतिषेधानुष्ठानेनासौ परिहृतो भवति
लोकवत् इति । तदयुक्तम् यस्मान्नञर्थविधिस्तावत् नञर्थे एव पर्यवसितो
भवति</q> न विषयानुष्ठानं बोधयतीति । <q>विषयानुष्ठानं तु लौकिकम् । लौकिके
चानुष्ठाने यदि न लौकिकात्</q> प्रमाणात् <q>प्रत्यवायोऽवगम्यते कुतः अन्यतः
शक्यतेऽवगन्तुम् ।</q> विषयनिबन्धनप्रत्यवायकल्पनां विनापि विधेरनुबन्धद्वयाव-
गमात् न शक्यते कल्पयितुं प्रत्यवायः कामप्रवृत्तिः स्यादिति <q>तस्मान्नैवान्यथा
पुरुषार्थता उपपद्यते इत्यभक्षविधिः स्यात् ।</q> तस्मिन् पक्षे विश्वजित इति स्वर्ग-
फलत्वेन कर्मणः पुरुषार्थतोपपत्तिः ।</p>
<p><q>अत्राभिधीयते - सत्यं यदाह देवानां प्रियः</q> अभक्षणविधिपक्षे पुरुषार्थ-
तेति । <q>किन्तु नासावभक्षविधिः प्रतीयते यतो भक्षयतिस्तावत् भक्षणमाचष्टे</q>
<note>१. न ञर्थे इत्यर्थः</note>﻿
<pb n="111"/>
<q>नञपि निवारणं निवृत्तिमाह</q> । औदासीन्यमिति यावत् <q>पदद्वयेनाप्यभक्षण-
मेवासद्‍भूतं गम्यते । न च तद्विधातुं शक्यते अक्रियारूपत्वात् । मान-
सस्तु व्यापारो न पदात्</q> प्रतीयते <q>न वाक्यात्</q> प्रतीयते । अप्रतीतस्य च
विधेयता नोपपद्यते । ननु अभक्षणवल्लक्षणया सङ्कल्पोऽवगम्यते इत्यत्राह---
<q>अनीक्षणादिषु व्रतशब्दः साक्षाच्छ्रूयते</q> । अतो युक्त तत्र व्रतलक्षणा । व्रतशब्दस्य
सङ्कल्पवचनत्वात् तत्सामानाधिकरण्यात् । अत्र तु तथा विधं न क्रिञ्चिदस्ति । अत्र तु
भक्षयतिरन्येन सम्बन्धमनुभवितुमशक्‍नुवन् <q>गलेपादुकया अधिकृतविशेषणं
नञर्थस्य वाऽभावार्थस्यौदासीन्यमयुक्तमेव विधेयत्वम्</q> । कस्यचिच्छब्दस्या-
विरोधात् । शब्दाविरोधेन हि भावार्थः नानियोगविषयत्वमुक्तम् न धात्वर्थत्वादेवेति
<q>निबन्धनकारः</q> शब्दबलवादी मन्यते ।</p>
<p><q>ननु चानुष्ठानं नोपपद्यत इत्युक्तम्</q> । समाधत्ते-<q>किमिति नोपपद्यते</q> ।
एकग्रन्थेनाह---<q>किं कर्तव्यतावगमो नास्ति ?</q> अस्यार्थः---यदि हि विना फलं
कर्तव्यतावगमो न स्यात् तदा स्यादेव फलामावेऽ[न]नुष्ठानम् । अस्ति च फलं
विनापि कर्तव्यतावगमः । तस्मात् <q>कर्तव्यतावगमे सति कामादयः सम्बध्यन्त
इति दर्शितं भावार्थाधिकरणे</q> । तेनास्ति फलं विनापि कर्तव्यतावगमः । ननु
च स्वर्गकामादिवत् भवत्वत्रापि फलावगमः इत्यत्राह---<q>यत्र ते स्वर्गकामादयः
तत्रैवाम्युदयपर्यन्तः कर्तव्यतावगमः । यत्र पुनः न विद्यते कस्तत्र कर्त-
व्यतावगममह्नुपते</q> । कर्तव्यताज्ञानाच्चानुष्ठानं न फलावगमादित्युक्तम् ।
<pb n="112"/>
तन्मूलत्वात्</q> कर्तव्यताज्ञानपूर्वकानुष्ठानमूलत्वात् <q>फलावगतेः ।</q> अनुष्ठानपर्यन्ते हि
कर्तव्यताज्ञाने सति स्वर्गादिः काम्यमान[म]स्य फलत्वेन संबध्यते नान्यथा । यत
एव कर्तव्यनाज्ञानमात्रेणानुष्ठानसिद्धिः <q>अत एव जीवनादेरप्यधिकारिविशेषणत्वं
सिद्धं भवति । एवं कर्तव्यतामवगच्छन्नपि यो नाम न करोति स्वर्गकाम-
चोदनास्वपि तस्याक्रियां को नाम वारयितुं क्षम इति । योपि स्वर्ण-
मुपलभ्य मृत्तिकेति ब्रूयात् कस्तस्योत्तरं ददाति ।</q> कर्तव्यतामपि यो नाम
अकर्तव्यतामाह कस्तस्योत्तरं ददातीति । यदि कर्तव्यतामात्रेणानुष्ठानं <q>किमिति तर्हि
भाष्यकारः</q> शिष्टविगर्हणमुपन्यस्यति । विनापि शिष्टविगर्हणमनुष्ठानसिद्धेः । समाधत्ते
---<q>अयमभिप्रायो भाष्यकारस्य-योऽपि लौकिकशास्त्रावगतिमविद्वान् फला-
भावे न करोति तस्यापि मूढात्मनो विद्यत एव लौकिकं शिष्टविगर्हणं
प्रवृत्तये । तस्मान्नायमषह्नोतुं शक्यते वाक्यार्थः---कळञ्‍जभक्षणं न
कुर्यादिति ।</q></p>
<p><q>।। तस्मिंस्तु ।।</q></p>
<p>अध्यायसङ्गतिसिद्ध‍यर्थं संशयं भाष्यकारीयं व्याचष्टे---<q>इदमत्र चिन्त्यते
<note>1. p 1402</note>﻿
<pb n="113"/>
किमनुगमनादिना आचारगणेन जातमात्रोऽधिक्रियते उत उपनीत एव ।</q>
एवदेव विवृणोति---<q>एतदुक्तं भवति - किं जननमेवाधिकारिविशेषणं उतोपनय-
नमिति । तत्र पूर्वपक्षवादी प्रन्यते - स्वर्गादेस्तावदधिकारिविशेषणता नोपपद्यते
दृष्टार्थत्वादाचारगणस्याधानस्येव ।</q> यथाऽऽधानेऽग्न्यर्थे स्वर्गादेरधिकारिविशेषणत्वं
नास्ति तथाऽस्मिन्नप्याचारगणे दृष्टार्थेनैवात्राधिकार इति न स्वर्गकामस्याधिकारः
कल्प्यते । <q>तस्मात् सामर्थ्यमेव अधिकारिविशेषणम् ।</q> यदि सामर्थ्यमेवाधि-
कारिविशेषणं तदा जातमात्रस्यासामर्थ्यात् कथं जातमात्रस्याधिकारः उच्यत इत्याह
---<q>ननु चैवं सति न जातमात्रस्याधिकारः ।</q> परिहरति---<q>एतदुक्तं भवति
नोपनयनमपेक्षते इति ।</q> अनुपनीतपरोऽयं जातमात्रशब्द इति यावत् ।</p>
<p><q>एवं प्राप्तेऽभिधीयते उपनयनोत्तरकालमेवाधिक्रियत इति । का युक्तिः?
स्वाध्यायाध्ययनोत्तरकालं हि वैदिकैः पदार्थैः अधिक्रियते । वैदिकश्च
पाठगण इति स्मृतिपादे उक्तम् । स्वाध्यायाध्ययनं तु उपनीतस्य ।</q> तेनोप-
नयनोत्तरकालमाचारेष्वधिकार इति अनेन भाष्यार्थस्वरूपमुक्तम् । अक्षियति-<q>भवतु
स्वाध्यायाध्ययनमुपनीतस्य । पदार्थास्तु यथा यस्यावगम्यन्ते उपनीत-
स्यानुपनीतस्य वा तस्यैव ते न भवन्ति यथा निषादस्थपतेरिष्टिः ।</q> अत्र
चोदयति-<q>ननु च तत्र</q> स्थपतीष्टौ <q>स्वाध्यायविरोधात्</q> कर्मधारयविरोधात् <q>एवमभ्यु-
पगतम्</q> निषादस्यैवाधिकार इति । इह तु आचारगणे <q>स्वाध्यायाविरोधात् अधीत-﻿
<pb n="114"/>
<q>वेदानामेवाधिकारो भविष्यति कामिवत्</q> यथा कामिनामधीतवेदानामेवाधिकारः
तथेहापि । अन्यथा तत्राप्यनधीतवेदानामधिकारनिवृत्तिः स्यात् । परिहरति---<q>अयुक्त-
मिदं</q> अधीतवेदानामेवाधिकार इति प्रमाणाभावात् । यत्तु कामिनामिवेत्युक्तम्
तत्राह---<q>तत्र हि अधीतवेदसंभवे न अध्ययनप्रयुक्तौ प्रमाणमस्ति विदुषां
कामिनामित्युक्तम् । इह पुनरमन्त्रसाध्यत्वात् आचारगणस्य नैतच्छक्यते
वक्‍तुं</q>---अनधीतवेदो नाधिक्रियत इति यस्मान्मन्त्रप्रयुक्तिरत्र नास्ति इत्युक्तम् । ततो-
ऽनधीतवेदस्यापि अधिकारो युक्तः । <q>किञ्च न चोपनीतमात्र एवाधीतवेदो
भविष्यति ।</q> यद्यधीतवेदस्याधिकारः यद्युप/?/नीतमात्र एवाधीतवेदो भवेत् तत एवं
स्यात् । न चैतदस्ति । तस्मादुपनीताधिकारे वैदिकत्व/?/प्रदर्शनं शङ‍क्यमेव । अत्राभि-
धीयते---<q>अयमभिप्रायो भाष्यकारस्य । प्रागुपनयनाद्विधयः पितुः दार्विहो-
मिकस्य वोपलभ्यन्ते । उपनयनं चाचार्यस्य ।</q> अयमाशयः---यावन्तः केचि-
द्विधयो वैदिकाः ते सर्वे उपनीतस्य सतः नानुपनीतोऽधिकारीति पितुरेवाधिकारः ।
<q>दार्विहोमिकस्य वा कर्तु</q>कामस्य । बालकस्योपनयने आचार्योऽधिकारी कर्ता
च । <q>तदुत्तरकाल तु संस्कृतविषया वौदिका विधयः श्रूयन्ते । तन्मूलाश्च
स्मार्ता अपीति तेऽपि तदुत्तरकालभाविन एवेति भगवान् भाष्यकारो
मन्यते</q> सर्वत्र हि दृष्टानुसार्यनुमतं वैदिकाश्च विधयः प्रत्यक्षाः उपनीतविषयाः स्मृत्यनु-
मिता अपि तथैव भवितुमर्हन्तीति भावः । <q>तस्मात्सूक्तं उपनीतस्याधिकार इति ।</q>﻿
<pb n="115"/>
<p><q>।। अभ्यासः ।।</q></p>
<p>कथमत्र पूर्वपक्षमाशङ्कते ? यथा कालाङ्गत्वात् कर्मणो वैगुण्यमापद्यते तस्मादा-
गते कालेऽनुष्ठानं कर्तव्यम् तत्राह---<q>अस्मिन्नधिकरणे सर्वशक्त्यधिकरणे स्थिते
भवति संशयः किं कालशून्यः शौचशून्यश्च प्रयोगो हि जीवननिमित्ततया
कर्तव्यः उत नेति ।</q> अस्यार्थः---सर्वशक्त‍यधिकरणे इदमुक्तं अधिकारबलेनाङ‍ग-
त्यागेनानुष्ठानं कर्तव्यमिति । तदिहापि जीवननिमित्तकः प्रयोगः किमधिकारबलेन
उङ्गभूतकालं परित्यज्य कर्तव्यः अत नेत चिन्ता । <q>तत्र पूर्ववादिनोऽभिप्रायः---
निमित्तबलेनाङ‍गत्यागोऽभिहितः तस्मात् यावन्निमित्तं प्रयोगः ।</q> अस्यार्थः---
जीवननिमित्तो जीवनाधिकारः कालाभावेऽपि जीवनं निमित्तभूतमस्ति इति तद्बलेनाङ‍ग-
भूतकालपरित्यागेनानुष्ठानं कर्तव्यमिति <q><quote>‘‘जुहुधि जुहधि’’</quote> इत्येव होतव्यमिति ।</q>
किमिति जुहुधि जुहुधि इत्येव होतव्यमिति । आभीक्षण्येन होतव्यमित्यर्थः । तथाहि
---क्रियासमभिहारे तव्यप्रत्ययार्थे जुहोतेर्लोट्‌विधीयते तस्य स्थाने हिशब्दादेशः
स च लोट आदेशः । तथाच सूत्रं---<quote>‘‘क्रियासमभिहारे लोट् लोटो हिस्वौ वा च
तद्‍ध्वमोः ततश्च <quote>‘आभीक्षण्ये द्वे भवतः’</quote> इति द्विर्वचनम् । तथा <quote>‘यथाविध्यनु-
प्रयोगः पूर्वस्मिन्’</quote> निमित्ततव्यप्रत्ययान्तस्य जुहोतेरनुप्रयोग इति । <q>ननु च आहार-
विहारकाले न शक्यते प्रयोगः कर्तुमिति ।</q> परिहरति---<q>यथा शक्यते
तथाऽभ्यसनीयः</q> येन प्रकारेणाहारविहारकाले च प्रयोगः शक्यते कर्तुं स प्रकार
आस्थेयः । ननु च शौचादि त्यक्तं स्यात् अत्राह---<q>शौचमप्यङ‍गमेव ।</q> अतः काल-
<note>1. p. 1403</note>﻿
<pb n="116"/>
<q>शोचपरित्यागेनापि प्रयोगः कर्तव्यः ।</q> राद्धान्तमाह---<q>अत्रोच्यते नाभ्या-
सापेक्षं शास्त्रम् शक्तस्यापि निमित्तावगमोपपत्तेः ।</q> अस्यार्थः---यथा शक्यते
तथा कर्तव्यमिति योऽयमभ्यासः तदपेक्षमिदं शास्त्रं न भवति । सर्वाङ्गोपसंहारे
शक्तस्यापि निमित्तावगमोपपत्तेः । यदि हि सर्वाङ्गोपसंहारे शक्तस्याधिकारे जीवनस्य
निमित्ततावगमो नोपपद्यते तदा एवं स्यात् । नचैतदस्ति । तस्मान्नाङ्गभूतशौचकाल-
[त्यागे] प्रमाणमस्ति । नन्वधिकारबलेन त्यज्यते इत्यत्राह---<q>प्रतिपन्ने हि निमित्ते-
ऽङ्गत्यागोऽभिहितः तस्मिन्नधिकरणे ।</q> यादृशं निमित्तं तादृशे प्रतिपन्ने सति
अङ्गत्यागः सर्वशक्त‍यधिकरणे दर्शितः । <q>इह पुनः निमित्तमेव नाभ्यासापेक्षं
प्रतीयते ।</q> जीवनमात्रमेव निमित्ततया न प्रतीयते । यदि हि अभ्यसापेक्षं शास्त्र
एवं तर्हि निमित्तं प्रतीयेत । तदा जीवनमात्रमेव निमित्तं स्यात् शौचानपेक्षम् । न चैत-
दस्ति अभ्यासाभावेऽपि निमितावगमोपपत्तेः । यदि हि जीवनश्रुतेरनधिकारात् नाभ्या-
सापेक्षं शास्त्रं <q>एवं तर्हि कालशून्यं क्रियताम् ।</q> कालस्य पुरुषविशेषणत्वानुपपत्तेः
अङ्गमात्रत्वात् तेन तत्त्यागेनापि भवत्यनुष्ठानम् । <q>नेति ब्रूमः</q> कालशून्यं निमित्तं नैव
प्रतीयते <q>नित्ययुक्तत्वात् कालस्य ।</q> नित्यसंबन्ध[ात्] काले कर्मणि शक्तस्याधि-
कारात् तत्कालमेव जीवनं निमित्तं अन्यस्मित् काले तदुपसंहारसमर्थत्वात् । अत्र
चोदयति---<q>ननु च सर्वाण्येवाङ्गानि नित्ययुक्तानि ।</q> अस्यार्थः---साधिकारि-
सन्निधौ निरविकारितया श्रवणात् तदर्थत्वेनोपादीयन्ते । न च कश्चिद्विशेषः कालस्य
नित्यत्वेनोपादानं इतरेषामनित्यत्वेनेति । तेन सर्वेषां नित्यान्वये सति किमिदं
नित्ययुक्तत्वात्कालस्येति । परिहरति---<q>सत्यं नित्ययुक्तानि न पुनरङ्गान्तर-
त्यागेन प्रतीयन्ते ।</q> यस्मिन्नपि काले तानि न सन्ति तस्मिन्नपि काले पुरुषस्य
<pb n="117"/>
तदुपसंहारसामर्थ्यमस्तीति सत्यधिकारे तत्त्यागेनापि युक्तमनुष्ठानम् । <q>कालःपुनः
कालान्तरत्यागेन निमित्तमवगमयति शौचमिव ।</q> अस्यार्थः---सर्वशक्त‍यघि-
करणेन अङ्गत्यागेनाप्यनुष्ठाने गौणावयवत्वे प्राप्ते - अङ्गशास्त्राणामत्यन्तबाधो नास्ति ।
कालस्य तु पुनः त्यागे अत्यन्तबाधापत्तिरेव स्यात् निरवयवत्वात् कालस्य शौचमिव ।
यथा तस्यैव शौचं अशौचपरित्यागेन निमित्तमवगमयति तथेत्यर्थः । तस्मादन्यथानुप-
पद्यमानकालानुरोधेन निमित्तताऽवसीयते । यत एव कालानुरोधेन निमित्तताऽ-
वसीयते <q>तस्मान्न कालशून्यनिमित्तमवगच्छामः । न चानवगमनिमित्तं
भवितुमर्हति ।</q> भाष्यमाक्षिपति---<q>भाष्यकारस्तु कालमेव निमित्तमाह---
"न कालो गुणः निमित्तं ह्येतत्’’</quote> इति । तच्चायुक्तम् जीवनस्य निमित्त-
त्वात् ।</q> निमित्तत्वे कालस्य <q>काम्ये प्रयोगे कालस्योपादानं न स्यात् अनङ्ग-
त्वात् ।</q> समर्थयते-<q>तस्मादयमत्र भाष्यार्थः---न कालो गुणो निमित्तमनव-
च्छिन्दन्नित्यर्थः ।</q> निमित्तमनवच्छिन्दन्नित्येतदध्याहृत्य भाष्यग्रन्थो व्याख्येयः ।
निमित्तानवच्छेदको गुणो न भवति किन्तु निमित्तावच्छेदको गुण इति यावत् ।
उक्तनिमित्तं ह्येतदिति यदुक्तं तदात्मकालीनजीवननिमित्तत्वाभिप्रायेण । न साक्षा-
न्निमित्तत्वाभिप्रायेण । एतच्च तस्मादाश्रितकालस्य यावज्जीवनं प्रयोग इत्यनेन
भाष्येण प्रकटीकृतम् ।</p>
<p><q>।। तेषामौत्पत्तिकत्वात् ।।</q></p>
<p>कथं पुनरत्र पूर्वः पक्षः ? यावता निमित्तस्यावृत्तौ नैमित्तिकस्य
<note>1. p. 1404</note>﻿
<pb n="118"/>
<q>भवितव्यमिति आगते काले इति युक्तम् । एवमत्र पूर्वः पक्षः---कालानु-
रोधेन निमित्तावगतिः अङ्गं च कालः सकृदनुष्ठानेन कृतमङ्गशास्‍त्रमिति
निमित्तमपि तथैव, तदनुरोधित्वात् ।</q> अस्यार्थः---कालस्तावदङ्गम् सकृच्चोपसंहारे
कृते कृतमङ्गशास्त्रमिति न पुनः पुनरङ्गशास्त्रमाश्रयणीयम् । कालानुरोधे च पूर्वाधि-
करणे निमित्तसङ्कोचोऽवर्णि । तेन सकृदुपसंहरणीयाङ्गभूतकालानुरोधेन निमित्तमपि
सकृदेव । अन्यथा तदनुरोधिता न स्यादिति क्रियावत् । <q>राद्धान्तस्तु नैतद्युक्तम्-
सकृदेवानुष्ठानं कर्तव्यमिति । उत्पद्यमानं हि कर्म कालसंयुक्तमेवोत्पन्न-
मिति तत्कालीनं जीवनमवगमयतीति निमित्तमित्युक्तम् न पुनर्विधेयतामपि
निमित्तस्यापादयति ।</q> अस्यार्थः-यदि निमित्तत्वमस्माभिः पूर्वाधिकरणे कालस्योक्तं
तत् कालस्य नित्ययुक्तत्वात् तदुपसंहारसमर्थस्यैवाधिकारात् कालान्तरे च नियमेन
तदुपसंहारासामर्थ्यात् बलात् तत्कालमेव जीवनं निमित्तमवगमयतीत्यनया युक्त्या ।
न पुनः निमित्तस्य विधेयतामप्यापादयति । <q>अविहिते च</q> तस्मिन्निमित्ते अविधेयभूते
चेत्यर्थः । निमित्तावृत्तौ कालोपसंहारसामर्थ्ये च सति <q>कृतः शास्त्रार्थ इति न
शक्यते वक्‍तुं,</q> पुनरधिकारवृत्तेः । <q>तस्मात् तत्कालीनं</q> पूर्णिमान्तरकालीन <q>जीवनं
निमित्तभूतं पुनः पुनः शास्‍त्रार्थानुष्ठानं प्रयुङ्क्‍ते । आगते आगते
कालेऽनुष्ठानं कर्तव्यमिति सूक्तम् । लिङ्गमुक्तम् ।</q></p>
<note>२. p. 1404</note>﻿
<pb n="119"/>
<p><q>।। तथान्तः क्रतु ।।</q></p>
<p>ननूक्तं निमित्तावृत्तौ नैमित्तिकस्यावृत्तिरिति । तेन भेदनाद्यावृत्तौ नैमित्तिका-
नामपि होमादीनामावृत्तिरुक्तैव । <q>केन पुनर्विशेषेण वा इदं पुनरतिदिश्यते
असति विशेषे[न]तुल्यता भवति</q> अपि तु एकतैव स्यात् । अयमस्ति विशेषः ।
<q>क्रत्वर्थत्वाद्भेदनादिनिमित्तानां होमानां सकृत्कृतेनैव प्रयोगवचनोपकार-
सिद्धेः कृतोऽधिकारः इति पूर्वपक्षवादी मन्यते ।</q> अस्यार्थः-यद्यप्येतानि नैमित्ति-
कानि तथाप्येषां क्रत्वङ्गत्वात् क्रतूपकारायानुष्ठानम् । एकश्चायं क्रतुप्रयोगः
सकृत्कृतेनापि चाङ्गेन प्रधानोपकारनिर्वृत्तेः निवृत्तावपि न पुनरनुष्ठानम् प्रयोजना-
भावात् । अग्निहोत्रादीनां तु न प्रयोगवशेनानुष्ठानं, किन्तु निमित्तबलेनेति युक्तं
पौनः पुन्यम् ।</p>
<p>राद्धान्तस्तु <q>सत्यमेवं क्रतूपकारायैव अनुष्ठानं तथापि पुनः पुनर्भेद-
नाद्युत्पत्तौ पुनः पुनरधिकारं वारयितुं तावदुपकारो न क्षमः । ननु
भवतु पुनः पुनरधिकारः तथापि निष्प्रयोजनत्वात्किमधिकारः करिष्यति ?</q>
नानुष्ठानान्तरं प्रयोजयितुं शवनोतीति भावः । परिहरति---<q>न निष्प्रयोजनता ।
अधिकाराद्धि प्रयोजनं न प्रयोजनतोऽधिकार इत्युक्तम्</q> अनपेक्षत्वसिद्धये
प्रमाणलक्षणे । अस्यार्थः-यदा अधिकारः आवृत्तः तदा विधानमावृत्तम् । यथाविहि-
तस्य च प्रयोजनकल्पना । तेन यावद्वारं निमित्तमापतति तावद्वारं नैमित्तिकेनानुष्ठितेन
क्रतूपकारो निष्पद्यते नान्यथेति कल्प्यते । <q>तस्माद्यावदधिकाग्मत्रापि प्रयोगः
इयांस्तु विशेषः यावत्प्रधानप्रयोगं हि सः । तदधिकारत्वादस्य अग्नि-﻿
<pb n="120"/>
होत्रादिभिः नैमित्तिकानाम् ।</q> इयान् विशेषः ते स्वतन्त्रा एव प्रयोक्तव्याः
भेदनादिहोमास्तु यावत् प्रधानं प्रयुज्यते तावत्प्रयोक्तव्याः प्रधानाधिकृतस्यैव भेद-
नादिहोमेष्वधिकारात् । प्रधानाभावेऽधिकाराभावात् ।</p>
<p><q>।। आचारात् ।।</q></p>
<p>ननु स्वर्गकामादीनामपि अधिकारिविशेषणत्वात् अधिकारावृत्तौ प्रयोगा-
वृत्तिर्युक्तेति कथं पूर्वपक्ष इत्याशङ्क‍याह---<q>गुर्वनुगमनादिषु नागमनमधिकारि-
विशेषणमिति पूर्वपक्षवादी</q> निमित्तस्यापि गुर्वागमनादेः अधिकारिविशेषणतां न
मन्यते पूर्वपक्षी । निमित्तेनापि वाक्यार्थेऽन्वयोपपत्तेः <q>गुरुमागतमभ्युत्थानेन</q>
प्रीणीयादिति विधांन मन्यते । <q>सकृच्च कृतं प्रीणनमिति कृतः शास्‍त्रार्थः इति ।</q>
राद्धान्तमाह---<q>न हि अधिकारिविशेषणत्वादृते निमित्तता संभवतीति तद्व-
दित्यतिदेशः ।</q> अस्यार्थः-अनुष्ठानं प्रति निमित्तभाव एव अधिकारिविशेषणत्वेन
विना न संभवति अधिकारमात्रनिबन्धनत्वात् अनुष्ठानस्य । तस्मात् यावत् निमित्तं
तावत् अधिकारिविशेषणमिति बलादङ्गीकरणीयम् । अत एव सूर्यसङ्कान्त्यादेः[दिः]
पुरुषसंबन्धाभावात् असंबद्धस्य च विशेषणत्वानुपपत्तेः अधिकारिविशेषणत्वासंभवान्न
निमित्तम् । अपि तु कालतयैवान्वयः स्‍नानादीनामिति मन्तव्यम् । तस्मादागमन-
स्याधिकारिविशेषणत्वात् आवृत्तावधिकारावृत्तेः पुनरभ्युत्थानं कर्तव्यमिति ।</p>
<p><q>।। ब्राह्मणम्य ।।</q></p>
<p><q>ननु चात्र पूर्वपक्ष एव नोपपद्यते न हि वचनमदृष्ट्वा पूर्वपक्षः</q>﻿
<pb n="121"/>
<q>वचनेन राद्धान्त इति युक्तम्</q> न्यायपरत्वादस्य शास्‍त्रस्येति । <q>अत्रोच्यते ।
यावज्जीवनादीनामधिकारिविशेषणत्वानुपपत्तेः अधिकारिशून्यतया विश्व-
जिदादिवदधिकारोऽप्यध्याहार्यः</q> इति पूर्वपक्षवादिनोऽभिप्रायः । <q>का
युक्तिः ? उत्तरं-अनिष्पाद्यस्य वस्तुनो अधिकारिविशेषणभावो नोपपद्यते ?
कस्मात् ? साध्यं सिद्धं वा पारलौकिकतया संबध्यते</q> । यावत्किञ्चित् वाक्ये
साध्यं सिद्धं वा श्रूयते तत्सर्वं तावत् क्रियया संबध्यते । <q>ततः किं ? इदं ततो
भवति-सिद्धं निष्पादकतया साध्यं फलतयेति, जीवनं सिद्धम् । तस्मात्साधन-
भाव एव युक्त इति मन्यते</q> । साध्यस्य तु फलतयाऽन्वितस्यान्यथा फलत्वानुपपत्तेः
अधिकारिविशेषणता भवति । तेन स्वर्गादेरधिकारिविशेषणता न जीवनादेरिति ।
<q>राद्धान्तस्तु-ऋणदर्शनमवश्यकर्तव्यतां सूचयति । जीवनमधिकारिविशेषण-
तया ज्ञापयति</q> । अन्यथाऽवश्यकर्तव्यत्वानुपपत्तेः । <q>ननु सिद्धस्य साधन-
भावादृते संबन्धो नोपपद्यते इति किमत्र दर्शनं करिष्यतीति</q> निर्मूलं दर्शन
व्यामोह इति यावत् । <q>अत्रोच्यते-उक्तमस्माभिः स्वर्गकामाधिकरणे न कर्तु-
र्नियोग इति</q> । यदि कर्तुः नियोगः स्यात् तदा जीवनं कर्तृविशेषणं स्यात् । यदा
तु नियोज्यस्य सतः अधिकारिणः कर्तृत्वं तदाऽनया नियोज्यविशेषणमेव जीवनम् ।
नन्वेवमपि 2कर्तृविशेषणता न संभवतीत्यन्वयो न संभवति इत्याशङ्क्याह-<q>नयोज्य-
<note>1. अधिकारकल्पना विश्वजिन्‍न्यायेन---मातृका.</note>
<note>2. क्रियायां---मा.</note>﻿
<pb n="122"/>
<q>श्चायं यावच्छब्दादित्युक्तम्</q> स्वर्गकामाधिकरण एव । कर्तृविशेषणताया अनुप-
पत्तिश्च अव्यवच्छेदकत्वात् स्वर्गवत् । यथा स्वर्गस्य कर्तृविशेषणता न संभवति
इत्येकादशाद्ये निरूपितम् तथा जीवनस्यापि नाजीवन् कश्चित्करोति । यच्च साध्य-
तयाऽन्वितस्य स्वर्गस्य पश्चान्नियोज्यविशेषणत्वमिति तदपि नोपपद्यत इति दर्शयति---
<q>नियोगाच्च साध्यं</q> स्वर्गादिष्वपि नियोज्यविशेषणस्यैव सतोऽर्थात्साध्यत्वमिति
दर्शितम् । <q>तस्मान्न साध्यता नियोगे नियोज्यविशेषणत्वे हेतुः</q> । ननु च
भवतु नियोज्यविशेषणता जीवनस्य तथापि कथमवश्यकर्तव्यतेत्याह---<q>नियोज्य-
विशेषणं चाधिकारिविशेषणमित्युक्तम्</q> नियोज्य एवाधिकारी भवतीति ।
अधिकारस्यावश्यकर्तव्यात् अनुष्ठानमावश्यकमिति <q>ऋणदर्शनसामञ्‍जस्यं चान्यथा
नोपपद्यत इति</q> तदनुसारादपि नियोज्यविशेषणत्वमेव युक्तम् । <q>तस्मान्नित्यान्येवै-
तानि कर्माणि निमित्तनित्यत्वादिति सिद्धं</q> दर्शनं मूलसंभवान्न व्यामोह इत्यर्थः ।
<q>अथवा ऋणवाक्ये ब्राह्मणशब्दश्रवणात् ब्राह्मणस्यैवाधिकारो</q> विशेषणादधिकारा-
वगमात् <q>विध्युद्देशे ब्राह्मणशब्दश्रवणाभावात् । अस्य चार्थवादस्यान्यार्थत्वात्</q>
विध्यन्तरशेषत्वादिति यावत् । <q>यथाऽधिकारं व्याख्यानं युक्तम् नैतद्वशेनाधि</q>-
<note>1. p. 12 अयं मन्त्रार्थो ब्राह्मणस्य तु सोमविद्याप्रजमृणवाक्येन---मा</note>﻿
<pb n="123"/>
<q>कारः</q> । अयमाशयः-यावज्जीवनचोदनायामेव वाक्यशेषभूतमर्थवाद[गतं] ब्राह्मणपदं
[यदि]स्यात् तदा वाक्यस्य संभूयकारित्वात् तदनुरोधेनापि अधिकारिपदं व्याख्यायेत
वाक्यान्तरशेषत्वात् । तन्निरपेक्षार्थबोधकत्वात् याजवज्जीवचोदनाया ब्राह्मणस्यैवाधि-
कारवर्णनं न युक्तम् मूलापेक्षत्वात् । दर्शनस्य मूलभूतयावज्जीवनानुसारेण ब्राह्मण-
ग्रहणमुपलक्षणत्वेन वर्णनीयमिति ।</p>
<p>इति महोपाध्यायश्रीशालिकनाथकृतायां ऋजुविमलायां पञ्चिकायां</p>
<p><q>षष्ठाध्यायस्य द्वितीयः पादः</q></p>﻿
<pb n="124"/>
<p>ऋजुविमलापञ्चिका</p>
<p>।। षष्ठाध्यास्य तृतीयः पादः ।।</p>
<lg><l>।। १ ।। सर्वशक्तौ प्रवृत्तिः स्यात् तथाभूतोपदेशात् ।। १ ।।</l></lg>
<p>अस्मिन्नधिकरणे गम्भीरस्य न्यायमहाहृदस्य उपरि बहवो लघुधियः प्लवन्त
इति न्यायविचारमेव तावदादितः आरभामहे---</p>
<p>तत्र तावत् <q>केचित्</q> एवं चोदयांबभूवुः---यथा जीवनादिकमधिकारि-
विशेषणं तथा सकलसाङ्गप्रधानकर्मकलापानुष्ठानसामर्थ्यमपि । तत्र यस्तावत्
कार्त्स्‍न्येन यत्प्रयोगमुपसंहर्तुं प्रभवति तद्विषयो नायं विचारः---किं अङ्गत्यागेनाप्य-
नुष्ठानं कर्तव्यं उत नेति । यस्तु न प्रभवति तस्यानधिकार एव शूद्रस्येवाग्निहोत्रादौ ।</p>
<p><q>यदपि</q> चैके समाधानधियाऽभिदधति न-प्रवृत्तावेवेदं यथाशक्त्यनुष्ठान-
मुच्यते । किन्तु प्रवृत्तस्य । तेन सर्वाङ्गोपसंहारसामर्थ्येनादावधिकृतस्य यद्यन्तरा
शक्तिः व्यापद्यते तदा प्राक्तनाधिकारदार्ढ्येनानुष्ठानं परिसमाप्यत एव । अत एव
नित्येष्वग्निहोत्रादिषु शूद्रादीनां नानुष्ठानम् । अधिकारसमधिगमसमय एव तेषाम-
शक्तत्वादिति ।</p>
<p><q>तदपि</q> जातुषमिवाभरणं विप्रतिपन्नजनमनीषानलशिस्वा[यां] विलीयते ।
तथाहि---अधिकारिविशेषणयोगात् अधिकारी, प्रवर्तते च । आप्रयोगापवर्गं
चाधिकारनुवृत्तिरनुष्ठानसमाप्तयेऽभ्युपगमनीया । अन्यथा हि निवृताधिकारस्यानुष्ठानं
न शब्दतः, नाप्यन्यतः प्रमाणात् स्यात् । तत्र मध्ये प्रयोगेऽपि सत्यामशक्तौ शक्ते-
रधिकारांशनिवेशित्वान्निवर्तत एवाधिकारः । निवृत्ताधिकारस्य च किन्निबन्धनमारब्ध-
प्रयोगपरिसमापम् । शिष्टविगर्हणाभयादिति चेत्; तर्हि नैमित्तिककाम्ययोः न कश्चि-
द्विशेषः । निमित्तपर्यन्तेषु चेदमधिकरणमित्याचार्याः । तस्मादारम्भसमये प्रयोग-
मध्ये वा शक्तिविरहिणामधिकाराभावादनुष्ठानमयुक्तमिति ।</p>
<p><q>यदपि</q> कश्चिदाह---यन्नित्यं कर्तव्यं तत् सर्वाङ्गयुक्तमिति असंभवान्नित्येषु
यथाशक्त्यनुष्ठानमेव शास्त्रार्थः । तेन सर्वाङ्गोपसंहारसामर्थ्य विनापि नित्येष्वधिकार
इति</p>﻿
<pb n="125"/>
<p>तदिदं मीमांसातन्त्रमनाद्रियमाणस्य स्वमनीषिकाकल्पितम् । तथाहि---
यथाविनियोगमधिकार इति न्यायस्यावगतिर्नास्ति । तेन जीवतोऽपि यच्चोदितं तत्
यस्यैव चोदितं तत् तस्यैवावश्यकर्तव्यमिति नान्यस्य । नित्यान्विताङ्गयुक्तं च कर्म
अनुष्ठानोपसंहारसमर्थस्यैव तदवश्यं कर्तव्यम्; अशक्तस्य किमायातम् । न चासं-
भाव्योऽयं शास्त्रार्थः कदाचित् सर्वाङ्गोपसंहारशक्तिसंभवात् । अन्यथा काम्यानां
कर्मणामनवकाशत्वापातादिति यावत् । यत्किञ्चिदेतत् । यदि च यो यावच्छक्नोति
नित्यकर्मणि तस्य तावदेव चोदितमिति स्यात् तदा शूद्रादीनामग्निविद्यावियो-
गित्वात् तद्रहितमेवानुष्ठानं चोदितमिति तेषामप्यग्निहोत्रानुष्ठानं स्यादिति सकलाचार-
विरोधः ।</p>
<p><q>तथेदमपरे</q> वदन्ति---इह च निमित्तपर्यन्तेषु फलं नास्तीति न तत्प्रयुक्त-
मनुष्ठानं तथापि नियोगसिद्धिं प्रति विवादाभावात् स्वसिद्ध‍यर्थं नियोग एवानुष्ठान-
माक्षिपतीति समाश्रयणीयम् । अन्यथा तदसिद्धेः । नियोगसिद्धिस्तु यथाचोदितकृत्स्‍ना-
नुष्ठानलभ्येति कृत्स्‍नस्यैवानुष्ठानमाक्षिपति न विकलस्य । न चेदमाश्रयितुं युक्तम्-
कदाचित्सकलस्य साधकत्वं कदाचिद्विकलस्येति । सकलस्यापि कलापस्याधिकार-
विधिना युगपद्ग‍ृहीतत्वात् । तथा गृहीतस्य साधकत्वकल्पनात् । यदि विकलस्यापि
साधकत्वं तदा अङ्गवत् प्रधानमपि परित्यज्य किमित्यनुष्ठानं[न]स्यात् ।</p>
<p>अपि च काम्येषु कर्मसु कस्माद्विकलानुष्ठानं नेष्यते । फलासिद्धेरिति चेन्न,
नियोगायत्तत्वात्फलसिद्धेः । नियोगादेव कालान्तरभाविफलमिति मीमांसकप्रवराः
प्रतिपेदिरे । यदि च विकलादेव नियोगसिद्धिः अत्रापि किं न स्यात् । अथात्र
सकलसाध्यत्वं नियोगस्याश्रीयते, नित्येष्वपि किमयं नियोगो राजाज्ञाया निर्वासितः ?
तदिदमधिकरणं श्रद्धाविप्रलब्धमतीनामेवादरणीयमिति ।</p>
<p>अत्र प्रभाकरसेवाहेवाकजडिमानमारचयन्ति । सत्यं शक्तिरधिकारि-
विशेषणं तथाप्येषा चिन्ता युज्यत एव । द्विधा हि पुमांसः तिरोहितशक्तयश्चाति-
रोहितशक्तयश्च । तत्र[ये]अतिरोहितशक्तयः तेषां यद्यपि शक्तिरस्ति[तथापि](तेषां)ते
प्रतिबन्धकवशात् शक्तिफलमनुष्ठानं न लभन्ते । कथं पुनस्तेषां शक्तिरस्तीति गम्यते ?
फलगम्या हि सा फलाभावे किं तस्यां प्रमाणम् ? अत्रात्रिधीयते---य एव प्राक्
कार्यं कुवन्‍नुपलब्धः स एव पुनरन्तरा न कृतवान् । पुनश्च कारणान्तरसमुपनिपाते
कुर्वन्‍नुपलभ्यते । तत्र किं शक्तेर्नाशोत्सादौ कल्प्येयाताम् उत तिरोधानतद्विगमाविति ।
<pb n="126"/>
तत्र धर्मिकल्पनातो धर्मकल्पना लघीयसीति पूर्वशक्तिविनशपुरस्सरो न शक्त्यन्त-
रोपजनः कल्प्यते । किन्तु अन्तरा कार्यानुदयदर्शनात् प्रतिबन्धमेव मन्यामहे ।
पुनरेव कार्योदयदर्शनात् तदपगम एव कल्पनामर्हति । तस्मादनुष्ठानाभावेऽपि
तिरस्कृता शक्तिरस्तीति सुगममेतत् । तत्र शक्तेरधिकारिविशेषणत्वात् तिरोहि-
तायामपि च सद्भावाविशेषात् तिरोहितशक्तीनामप्यधिकारो भवत्येव । अनुष्ठाना-
त्प्राग्भाविनी हि दशा पुरुषस्याधिकारविशेषणम् नानुष्ठानमेव, तस्याधिकारायत्तत्वात्,
प्रागधिकारादसंभवात् । तेन शक्तिरेवाधिकारिविशेषणम् । सा च तिरोहितशक्ती-
नामप्यस्ति इत्युक्तोऽधिकारः । ये तु स्वभावत एवोक्ताः शूद्रादयः अत्यन्तोच्छिन्न-
शक्तयः नान्धादयः तेषां शक्त्यभावादेव नाधिकारः । तत्र ये तिरोहितशक्तयः
तेषामधिकारे सति कस्यचिदङ्गस्यानुष्ठानाभावे सति किमधिकारदार्ढ्यसद्भावादनुष्ठानं
भवतु उत अङ्गासद्भावादननुष्ठानं (तेषां शक्त‍यभावादेव नाधिकारः । तत्र ये
तिरोहितशक्तयः तेषामधिकारे सति) इति चिन्ता । सा चेयमुपक्रमे प्रयोगमध्ये च
तुल्या ।</p>
<p>तत्र पूर्वपक्षवादी मन्यते---यद्यपि प्रतिबद्धशक्तीनामधिकारो भवति तथाप्यसौ
निवर्तत एव साधनवैकल्यात् । कृत्स्‍नानुष्ठानसम्पाद्यो निमित्तपर्यन्ते विनियोंगः
प्रतीयते । यदा च कृत्स्‍नमनुष्ठीयते तदा विकलत्वात् साधनस्य नियोगसिद्धिर्नास्ति
तदभावाच्च न पुरुषस्याधिकारः । नियोज्यसंबन्धिनियोगलक्षणे कार्ये साधनतया
कर्मणामधिकार इत्युत्पन्नाप्यधिकारप्रतीतिः विलयमुपैति । यदि नित्ये विकलादपि
नियोगसिद्धिः तदा कार्येऽपि तथा स्यादिति । तथा प्रधानपरित्यागेनापि अनुष्ठानं
प्राप्नोति अङ्गैस्सह साधनत्वे प्रधानस्याप्यविशेषादिति ।</p>
<p>राद्धान्ती त्वाह-सत्यमधिकारो यावदधिकारविधिना प्रयुज्यते तावतैव विनि-
योगार्थनिर्वृत्तिः न यावद्विनियुक्तं तावतैव; बाधवत् । सर्वेषामङ्गत्वे सत्यपि केषा-
ञ्चिदङ्गानां बाधे यावन्त्येवाधिकारविधिनाऽनुष्ठाप्यन्ते तावद्भिरेव तत्सिद्धिः तथेहापि
अधिकारविधिरेव साधनभावमुपकल्पयति न प्रमाणान्तरम् । तेन यावत्प्रयुङ्क्ते
तावतैव तत्सिद्धिं गमयति । यथासंभविनश्च प्रयुक्तिः नासंभविनः । तेन सत्यधिकारे
यावत्संभवं प्रयुक्ताङ्गसम्पाद्य एवाधिकारविधिः निमित्तपर्यन्तेष्विति कल्प्यते ।</p>
<p>यत्तूक्तं---काम्योऽपि तथा स्यादिति । तत्र ब्रूमः-काम्ये फलपर्यन्तान्वयित्वात्
अधिकारस्य फलं प्रति करणीभूत एव यागादिर्विषयः । नचेतिकर्तव्यतारहितस्य
<pb n="127"/>
फलं प्रति करणताऽस्ति । कृत्स्‍ना चेतिकर्तव्यता । तेनैकदेशाभावेऽपि इतिकर्तव्यतया
शून्यतया करणत्वानुपपत्तेः अकरणीभूतस्य विषयत्वमिति । इतिकर्तव्यताविरहे केवल-
विषयात् विषयाभावे च नियोगाभावात् तदभावे चाधिकाराभावात् नानुष्ठानसिद्धिः ।
अत एव प्रधानपरित्यागेऽप्यनुष्ठानं स्यादिति नाशङ्कनीयम् । नित्येषु फलान्तरा-
भावात् न करणीभूतस्य विषयत्वमिति इतिकर्तव्यताविरहे केवलविषयप्रत्यभिज्ञानात्
नियोगापत्तेः अधिकारो युक्तः । तद्बलेन चानुष्ठानमपीति ग्रन्थार्थः ।</p>
<p><q>निमित्तपर्यन्तमत्राधिकारं चिन्तयत्याचार्यः</q> इति काम्येषु नेयं चिन्तेति
दर्शयति । चिन्तास्वरूपमाह---<q>किमङ्गैरनुपसंह्नियमाणैः निमित्तत्वमेवापैति</q>
किमङ्गैरनुपसंह्नियमाणैः कृत्स्‍नानुष्ठानसाध्यस्य विध्यर्थस्य असिद्धेः अधिकाराभावा-
ज्जीवनादेः (न) निमित्तत्वमेवापैति सत्यपि तस्मिन्नननुष्ठानात् । [उ]त निमित्तत्वं
ना(।न्ना)पैति अनुपसंह्नियमाणैरप्यङ्गैः उक्तेन न्यायेन नियोगेन नियोगार्थसिद्धेरधिकारे
सति निमित्तत्वमनुष्ठाने युज्यत एव ।</p>
<p>स्ववचनमेव विवृणोति---<q>एतदुक्तं भवति-किमधिकारावगमो भवति ।
उताधिकारानवगमात् कथञ्‍चिदनुष्ठानमिति</q> ।</p>
<p>यदाऽधिकारावगमो भवति तदा निमित्तत्वमेवापैति । यदा तु अधिकारान-
वगमात् कथंचिदनुष्ठानं तदा निमित्तत्वे नापैति । ननु च यदाऽङ्गानुष्ठानासंभवः
तस्याधिकार एव नास्ति । यस्य चाधिकारः तस्य च कृत्स्‍नानुष्ठानमेव संभवतीति
चिन्ते/?/यं न ज्ञायते कीदृशी[ति] तदाह---</p>
<p><q>ननु च संशय एवायमप्रकटीकृतार्थः इति । अयं प्रकट्यते-सर्वाङ्ग-
विशिष्टे कर्मणि अधिकृतस्य कदाचित् प्रयोगशक्तौ सामर्थ्यानपगमेऽपि
चिन्तेयमिति विषयविशेषप्रदर्शनेनैव संशयो व्याख्यातः</q> ।</p>
<p>यस्य सामर्थ्यं नापगतं तस्य सर्वाङ्गविशिष्टे कर्मण्यधिकृतस्य प्रयोग[ा]शक्तौ
किं निमित्तत्वमेवापैति उत नेति चिन्ता । कथं पुनः सामर्थ्यानपगमोऽशक्‍तिश्च ।
शक्तिरेव हि सामर्थ्यम् । तेन सामर्थ्यमनपगतं अशक्तिश्चेति परस्परविरुद्धम् ।
समाधत्ते---</p>
<p><q>दैवान्मानुषाद्वापि तिरस्कारादशक्‍तिः न पुनराजानतः, स्वभावशक्‍ति-
रस्त्येवेति सामर्थ्यानपगमो वर्ण्यते</q> ।</p>﻿
<pb n="128"/>
<p>दैवाद्रोगादेः मानुषात् अभिघातादेः शक्‍तेस्तिरस्कार इति अशक्तिरित्यु-
च्यते । एतत्तु प्रागुक्तमेव । तस्मात् कदाचिदशक्तिरिति सूक्तम् । ननु तिरस्कारेपि
शक्तेः अनधिकार एव अत्राह---</p>
<p><q>सामर्थ्यं चाधिकारहेतुः नोपधानव्यपेक्षम्</q> ।</p>
<p>सामर्थ्यं स्वाभाविकमेवाधिकारिविशेषणं न पुनः उपधानसापेक्षम् । उपधान-
शब्देन उपाधिभूतं वस्त्वभिमतम् । प्रतिबन्धापगमं चिकित्सादि । अप्रतिबन्ध च
सामर्थ्यं नाधिकारेहतुः किं तर्हि स्वाभाविकम् । न हि कार्यात् प्राक् अप्रतिबन्धता
शक्तेः शक्यते वक्‍तुम् । कार्यं चानुष्ठानमेव । तेन सत्यनुष्ठाने अप्रतिबन्धशक्ति-
निश्चये सति अधिकारः, अधिकारे चानुष्ठानमिति इतरेतराश्रयता स्यात् । तस्मात्
स्वाभाविकी शक्तिरधिकारिविशेषणम् । अधिकृत एव प्रतिबन्धविगमावपि तथा ।
यथा नयनाच्छादनपक्ष्मविगमः(मौ) आज्यावेक्षणादिषु इति भवति संशयः---
किमुपधानाद्रोगादेः प्रवृत्तिशक्तिरिवाधिकारोऽपि विरुध्यते उत उपाधिनिरपेक्षत्वात्
अप्रवृत्तावप्यधिकृत एवेति । अत्र पूर्वपक्षवादी पश्यति---</p>
<p><q>सत्यमनुपाधिकमेवाजानतः स्वभावत एव यत्सामर्थ्यमनुपाधिकं
अनपेक्षितप्रतिबन्धविगमं अधिकारहेतुः किन्तु प्रवृत्त्यर्थत्वात्तस्य उपाधि-
विहताया अपि प्रवृत्तेः हेतोरकिञ्‍चित्करं विद्यमानमपि</q> ।</p>
<p>अस्यार्थः---सामर्थ्यस्य प्रवृत्तिः प्रयोजनम् । तत्र यदि सत्यपि सामर्थ्ये
प्रवृत्तिर्नास्ति तदा विद्यमानं अकिञ्चित्करम् । तस्मिन् सत्यपि प्रतिबन्धवशेन
प्रवृत्त्यनुपपत्तेः । असत्यां प्रवृत्तौ कृत्स्‍नानुष्ठानस्य संपादनीयस्य विध्यर्थस्यासिद्धेः
निवर्तत एवाधिकारः । तस्मात् सर्वाङ्गोपसंहारेणैव [अङ्गीकरणी]या प्रवृत्तिः । अत्रै-
वाधिकारकार्यस्य नियोगस्याभिर्निवृत्तिः नैकदेशप्रयोगात् अन्यथा को विशेषः फल-
पर्यन्तेष्वधिकारेषु ? असावपि फलपर्यन्तोऽधिकारः अनौपाधिक एव उपाधिनिर-
पेक्ष एव । न च प्रवृत्त्यशक्तौ कार्यक्षमो भवति, तथाभूते सकलाङ्गयुक्तेऽधि-
कृतत्वात् ।</p>
<p><q>अत्राभिधीयते । फलपर्यन्ते विशेषं वक्ष्यामः निमित्तपर्यन्तेष्वधि-
कारानप(व)गमो वर्ण्यते प्रवृत्तावशक्तावपि । यदि प्रवृत्तावशक्‍तिः कथं
तर्हि वर्ण्यते ? इत्थं वर्ण्यते । अनौपाधिके अधिकारावगमे हि निमित्तत्व-</q>﻿
<pb n="129"/>
<q>मपह्नोतुं शक्यम् । भवति हि अशक्‍तेरौत्पत्तिक्याः शूद्रादीनां नाधिकारः
न पुनः स्वाभाविकसामर्थ्यवशेनोपजातस्याधिकारस्य प्रतिबन्धवशेनाशक्‍ते-
रधिकारविघातः(म्)</q> ।</p>
<p><q>तस्मादनपगताधिकारस्य यथाशक्त्यनुष्ठानमनुष्ठानविदो मन्यन्ते एवं
यथाशक्त्यनुष्ठानं नित्येष्वस्ति</q> ।</p>
<p><q>अत एवात्र नित्याधिकारे गौणो मुख्यश्च शास्त्रार्थ इत्याचक्षते
मीमांसकाः</q> ।</p>
<p>चोदयति---</p>
<p><q>किमिदं कूश्माण्डभूतं प्रलप्यते असंबन्धं, एकदेशस्य शास्त्रार्थस्य
गौणत्वं मुख्यत्वं चेति</q> ।</p>
<p>परिहरति---</p>
<p><q>भवानेवात्र प्रलापी</q> ।</p>
<p>न मीमांसकाः प्रलापिनः । कथमिति पृच्छति । उत्तरं---<q>अविहन्यमाने
हि अशक्तावप्यधिकारे यावच्छक्त्या चानुष्ठाने प्रतीयमाने अर्थाक्षिप्ते च
संभवति श्रौतापाये च नोपदानं विरुध्यते</q> ।</p>
<p>ननु यदि श्रौतं त्यज्यते तदाऽपरमपि किमिति न त्यज्यते इत्यत्राह---</p>
<p><q>यावदशक्तिस्तावन्नोपादीयते । तथापि शक्यत्यागेषु न किञ्चन
प्रमाणमस्ति शक्योपादान [इव] इति</q> ।</p>
<p>अनेन हि यथाशक्त्यवगमो हेतुः । <q>तेन किञ्चित्त्याज्यं किञ्चिच्चोपादातव्यम् ।
पुनश्चोदयति---<q>गौणस्य किमायातम्</q> ।</p>
<p>भवतु अर्थस्य किमायातं ? यद्यप्यर्थान्नीवारादि उपादीयते तथापि कथं
गौणत्वं ?</p>
<p>परिहरति---</p>
<p><q>तदेव हि आर्थमभ्युपगम्य न शक्यते उपादातुं</q> यावत् गौणता व्रीहि-
शास्त्रार्थस्य नोच्यते तावन्नीवाराणां नोपादानं संभवति । ननु च किञ्चिद्विकल-
व्रीहिशास्त्रार्थग्रहणेनापि कर्मसिद्धेः कर्थ गौणतेत्यत्राह---</p>﻿
<pb n="130"/>
<p>न हि नीवाराणां न प्रतीत्या भूयोऽवयवसामान्यमुपपद्यते । नीवारानेव
ह्युपा/?/ददानः भूयोवयवसामान्योपादानं शक्नोति कर्तुं नान्यथा । नीवारेषु वोपादीय-
मानेषु सिद्धं गौणत्वम् । तस्मात्सुप्ठूच्यते गौणो मुख्यश्च शास्त्रार्थ इति ।</p>
<p>अन्यत्र कथमिति अत्राह---</p>
<p><q>आरादुपकारकाङ्गहानेऽपि कस्यचिच्चोपादानात् सदृशबुद्धिर्भवति</q> ।</p>
<p>अभिन्नेऽपि धर्मिणि यथा[लोके](योगे)कस्यचिदनेकगुणसंभृ(भू)तस्य दृष्टस्य
पुनः कालान्तरे कैश्चिद्ग‍ुणैर्वियुक्तस्य द्रष्टारो भवन्ति वक्तारः स इवायं दृश्यत इति ।
अवस्थावतोऽभेदेऽप्यवस्थानां भिन्नानां सादृश्यमुपपद्यत एवेति । तस्मादुभयं सिद्धं
गौणमुख्यता यथाशक्त्यनुष्ठानं च । दर्शनमुक्तम् । <q><quote>‘तदेव यादृक्‌कीदृक्‌च
होतव्यं’</quote> इति वचनमिदं कस्मान्न भवति येन दर्शनमुच्यते</q> । उत्तरं---
<q>(स)[न] यादृक्‌कीदृक्‌शब्दार्थौ विधातुं शक्येते विहितापेक्षत्वादनयोः</q> ।</p>
<p>विहितद्रव्यमपेक्ष्य यादृक्‌कीदृक्‌शब्दार्थौ विधेयौ नान्यथा । तत्र यदि तावत्
द्रव्यं विशिष्टमेव विहितं तदा न यादृक्‌कीदृक्‌शब्दार्थौ विधातुं शक्येते । अथ
द्रव्यमात्रं विहितं न विशेषः तदापि प्राप्तत्वाद्विधानं नोपपद्यते । तस्मात् न्यायानु-
वादाविति सूक्तम् ।</p>
<lg><l>।। २ ।। काम्येषु चैवमर्थित्वात् ।। ८ ।।</l></lg>
<p>नन्वेकादशे दर्शितं कामाधिकारे सकलाङ्गोपसंहार एव कर्तव्य इति ।
किमपरमिह चिन्त्यत इति । अत्राह---</p>
<p><q>इह विकृतयः उदाहरणम् । एकादशे यदधिकरणं तत्प्रकृतिविषयम्</q> ।</p>
<p>इह तु विकृषु चिन्ता केन विशेषणेन ? उत्तरं---</p>
<p><q>न ह्यत्राङ्गोपदेशः । किं तर्हि ? कार्यतो हि संबन्धः</q> । विकृतिषु
अङ्गानि नोपदिश्यन्ते । किन्तु कार्येण करणोपकारलक्षणेनाभिसंबध्यन्ते ।</p>
<p><q>कश्चैवं सति विशेषः ? अयमस्ति विशेषः । उपदिष्टे हि कर्मण्यधि-
कारः । उपदेशावगतिपुरस्सरोऽतिदेशः । विकृतिषु च प्रधानमात्र-
मेवोपदिश्यते । अतः कार्याभिसंबन्धानामङ्गानां कदाचिदनुष्ठानाशक्तेः
अधिकारो निवर्तते इति शक्यते वक्‍तुं उपदेशविषयत्वादधिकारस्य</q> ।</p>﻿
<pb n="131"/>
<p>उपदिश्यत इत्युपदेशः । एवं चौपदेशिकस्याधिकारस्य न सङ्कोचः कृतो
भवति । क्रियतां को दोष इत्यत्राह---</p>
<p>न हि कार्येण करणोपकारलक्षणेन प्राकृतान् पदार्थानतिदिशता
प्रमाणभूतेनोपदेशस्य सङ्कोचो न्याय्यःउपदिष्टार्थसिद्ध‍यर्थत्वात् कार्यस्य ।
उपदिष्टोऽर्थः कथं नाम सिद्ध‍येदित्येवमर्थं कार्यं प्रमाणमाश्रीयते । तेन
यदर्थमेव यज्जातं तस्य तेन सङ्कोचो[न]न्याय्यः । न हि गुणानुरोधेन
प्रधानं सङ्कोचमर्हति ।</p>
<p>इदमत्राकूतम्-यद्यपि साङ्गप्रधानविशिष्टस्य नियोगस्य कार्यभूतस्य तदनुष्ठान-
योग्यमेव संबन्धीभवितुमर्हति । आकाङ्क्षसन्निधियोग्यतानां सम्बन्धहेतुत्वात् ।
तथा च भवतु नाम तथाविधस्यैवाधिकार इति अयोग्यस्य नाधिकारः । यस्तु शक्त
एव1तिरोहितशक्तिः किञ्चिदातिदेशिकमङ्गमुपसंहर्तुं न शक्रोति तस्यापि विकृतिषु
काम्यास्वपि नानुष्ठानमनुपपन्नम् । न च तत्रैवं शक्यते वक्‍तुं - फलं प्रति करणी
भूतेष्वधिकारात् सेतिकर्तव्यताकस्य च करणत्वात् अङ्गाभावे करणत्वानुपपत्तेः
विषयत्वाभावे चाधिकारासंभवात् अननुष्ठानमिति, उपदिश्यमानविषयत्वादधिकारस्येति ।</p>
<p><q>अत्राभिधीयते---यदि कार्यनिरपेक्षोऽधिकारः फलपर्यन्तेषु स्यात्
स्यादेतदेवम् ।</q></p>
<p>अस्यार्थः---फलपर्यन्षु करणीभूतेषु अधिकारात् सेतिकर्तव्यताकस्य करण-
त्वात् कार्येण च प्रमाणेन विना विकृतिष्वितिकर्तव्यताया अभावात् कार्यसमर्पितेति-
कर्तव्यतान्वयलब्धकरणभाव एवोपदिष्टे प्रधाने साधिकार इति अतिदेशिकोप-
संहारेणानुष्ठानम् । यदि परं फलपर्यन्तेष्वपि करणोपकारनिरपेक्ष एवाधिकारः
स्यात् तदैवातिदेशिकस्यापि अङ्गस्य त्यागः स्यात् । न चैतदस्ति तदाह---<q>यथा च
सकार्य एव सकरणोपकार एव उपदेशोपदिष्टे प्रधानेप्यधिक्रियते फलार्थी
तथा एकादशे वक्ष्यामः ।</p>
<p>काम्यनिमित्ताधिकारयोर्विशेषमपरमाह---</p>
<p><q>यथा च निमित्तपर्यन्तेषु निमित्तापगमो माभूदिति विगुणमपि
कर्तुं युक्तम् ।</q></p>
<note>1. अतिरोहित---मा</note>﻿
<pb n="132"/>
<p>अनुष्ठानं प्रति निमित्ततया प्रतीयते । यदि चानुष्ठानं न क्रियेत निमित्तत्व-
मेवापैति । न च तद्युक्तम् । [अतो]विगुणमपि कर्तुं युक्तम् । अनुष्ठानं प्रति निमि[त्तं]
फलावगतिः अननुष्ठानेऽपि 1फलावगमाविरोधात् । प्रत्युत विगुणानुष्ठाने सा फला-
वगतिर्न संभवति साध्यत्वात् फलस्य साध्यस्य सेतिकर्तव्यताककरणायत्तत्वात् इति
सर्वाङ्गोपसंहार एव अत्रापि विकृतिष्वपि न्याय्यः ।</p>
<lg><l><q>।। ३ ।। क्रियाणामाश्रितत्वात् द्रव्यान्तरे विभागः स्यात् ।। ११ ।।</q></l></lg>
<p>ननु च गौणमुख्यत्वेशास्त्रार्थ इत्युक्तम् । न पुनस्तत्प्रत्ययादृतेऽनुष्ठानं
संभवति । यदि मुख्यशास्त्रार्थैकदेशोऽपि नानुगृह्यते तदा किमननुष्ठानेने । गौणा-
वगतावपि तदित्येवानुष्ठाने हेतुः । तस्मात् तत्प्रत्यये यत्रः कर्तव्यः ।</p>
<p>पूर्वपक्षमाह-<q>ननु चानुमानीकी क्रियेत्युक्तम् । स्वरूपाग्रहणे तु कथं तत्प्रत्ययः</q> ।</p>
<p>अनुमानेन क्रियाऽवगम्यते अनुमानाच्च स्वरूपावगमे च प्रत्यभिज्ञाया अनु/?/-
पत्तिरिति कथं क्रियायां तत्प्रत्यय इित ।</p>
<p>राद्धान्तमाह---<q>शास्त्रावगम्यतया तत्प्रत्ययाभिधानं न स्वरूपेणे-
त्यदोषः ।</q> यद्यप्यानुमानिकी क्रिया तथापि तस्य द्रव्यान्तरेण क्रियायाः तेनैव
शब्देनाभिधानम् औषाधिकत्वेन शास्त्रावगम्यतया तत्प्रत्ययः न पुनः स्वरूपेणेत्यदोषः ।
शास्त्रावगम्यत्वं चानुष्ठानहेतुः न स्वरूपावगतिरिति सूक्तं शास्त्रार्थानन्वयित्वम् । <q>ननु
स्वरूपे प्रत्यभिज्ञानं किमिति नोच्यत इति</q> सुहृद्भावेन कथयति । स्वरूप-
प्रत्यभिज्ञानं तु न प्रत्यक्षादृतेऽस्तीति प्रथमपादे उक्तम् बुद्धिकर्मणी अभिहिते-
ऽप्रत्यक्षे इति ।</p>
<p>अत्र यदि शास्त्रावगम्यतया तत्प्रत्यभिज्ञाभिधानं <q>कथं तर्हि स्वे स्वे
प्रमेये(न)[तेन]तेन प्रमाणेन प्रत्यभिज्ञाप्यस्तीत्युक्तम् ।</q> भवति प्रत्यक्षेण
प्रत्यक्षग्राह्ये शास्त्रावगम्ये च शास्त्रेणेत्यापतितम् । परिहरति---</p>
<p><q>नैतदेवम् दर्शनान्तरस्य स्मरणपूर्विका हि प्रमितिः प्रत्यभिज्ञेत्युक्तम् ।
पूर्वदर्शनानुसन्धानेन प्रतीतिः सा प्रत्यभिज्ञा तदेवेदमिति ।</p>
<note>1. फलापगम-मा</note>﻿
<pb n="133"/>
<p>अनुमानादिषु पुनः न दर्शनान्तरपूर्विका प्रतीतिः, विषये लिङ्गादिमात्रभाव्य-
मनुमानादिकम् । तेन पूर्वदर्शनानुसन्धानं तत्र नास्तीति । प्रत्यक्षं तु पूर्वदर्शन-
संस्कारसचिवेन्द्रियजन्यतया पूर्वदर्शनानुसन्धानेनोत्पद्यत इति युक्तं प्रत्यभिज्ञानम् ।
अतो विषयान्तरानवगतिमात्रम् । <q>अत्रोच्यते । न, प्रत्यभिज्ञाबलस्यैवंजातीय-
कस्योपाधिभूतत्वात् ।</q> शब्द एव परं तत्र प्रवर्तते न पुनः प्रत्यभिज्ञाऽस्तीति ।</p>
<lg><l>।। ४ ।। श्रुतिप्रमाणत्वाच्छिष्टाभावे नागमोऽन्यस्याशिष्टत्वात् ।। १३ ।।</l></lg>
<p><q>ननु सर्वशक्त्यधिकरणेऽयथाभूतमपि कर्तव्यमेवेत्युक्तम् ।</q> तेन
व्रीह्यादीनामपि परित्यागेनानुष्ठानमुक्तमेव । अतः कथमत्र पूर्वपक्षाशङ्का ? उत्तरं---
<q>तेनैवमुक्तम् ।</q> यथाश्रुतमपि कर्तव्यमित्येतावदुक्तम् । यदि श्रुतान्तरासंभवेऽपि
श्रुतान्तरं कर्तव्यमेवेत्युक्तम् अथाप्येतदधिकरणं न कर्तव्यम् व्रीहिश्रुत्यर्थासंभवेपि
पुरोडाशश्रुत्यर्थः कर्तव्य एव ।</p>
<p>एकदेशी समाधत्ते---<q>एवं तर्हि प्रयोजनमिदं तस्याधिकरणस्य ।</p>
<p>दूषयति---<q>प्रयोजनेऽर्थ्यमाने पूर्वपक्षेण किं ?</p>
<p>कृत एवात्र पूर्वःपक्षः । तेन प्रयोजनमिदं न भवति । परमसमाधाता आह---
<q>य[दी]दं सर्वशक्त्यधिकरणस्य प्रयोजनमात्रं न भवति एवं तर्हि कर्तव्य
एवात्र पूर्वःपक्षः ।</q> स एवाह---<q>उक्‍तं द्वितीये शास्त्रान्तरतया द्रव्यविधयो
नावगम्यन्त इति ।</q> निरपेक्षसाध्यभेदे[वा]ऽनुबन्धमेदे वा शास्त्रान्तरता भवति ।
न द्रव्यविधीनां प्रधानविधिकार्यानपेक्षं कार्यान्तरमस्ति । न चानुबन्धभेदः । तेन
शास्त्रान्तरता तावन्न शक्यते वक्‍तुम् । तथा द्वादशे वक्ष्यामः । <q>कार्येण विकल्पः
न शास्त्रान्तरतया ।</q> कार्येण विकल्पो वक्ष्यते । स न शास्त्रान्तरतया भवति ।
शास्त्रान्तरत्वे हि विकल्पानुपपत्तेः । कुतः ? कार्यान्यत्वे हि शास्त्रान्यत्वं नान्यथा ।
तेन शास्त्रान्यत्वे सति बलात् कार्यान्यत्वापत्तिः । एकार्थास्तु विकल्पेरन्नित्युक्तं[न]
नानार्थानाम् । तेन शास्त्रान्तरता तावत् द्रव्यविधीनां नास्ति ।</p>
<p><q>भवत्वेवं ततःकिम् ? इदं ततो भवति---आग्नेयोऽष्टाकपालः
<quote>“व्रीहिभिर्यजेत”</quote> इति चैकं शास्त्रम्</q> एकश्च शास्त्रार्थः कार्यस्यानन्तरस्य श्रुत्य-
न्तरस्य त्यागोऽयम् यस्य श्रुत्यन्तरस्य त्यागेन श्रुत्यन्तरार्थोऽनुष्ठीयते ।</p>
<p>उपसंहरति---<q>तस्माद्युक्‍तं यत्समिधो यजतीत्येव</q>माद्यर्थपरित्यागेना-
ग्नेयोऽष्टाकपाल इत्यस्यार्थस्यानुष्ठानम् । अनुबन्धभेदेन शास्त्रभेदात् शास्त्रान्तरत्यागे-﻿
<pb n="134"/>
नापि शास्त्रान्तरार्थस्यानुष्ठानं युक्तम् । युक्तमेव । व्रीहिभिर्यजेतेति पुनश्शास्त्रान्त-
रानुपपत्तेः तदभावे नानुष्ठानमिति पूर्वपक्षवादी मन्यते ।</p>
<p><q>अत्राभिधीयते---सत्यं नेदं शास्त्रान्तरम् पुरोडाशशास्त्रात् व्रीहि-
भिर्यजेतेति ।</q> यत एव शास्त्रान्तरं न भवति <q>अत एवानुष्ठानं पुरोडाश-
श्रुत्याऽस्तीति श्रुतद्रव्यपरित्यागेऽपि अनुष्ठानमुचितम् ।</q></p>
<p>यदि पुरोडाशश्रुत्यैव द्रव्यमाक्षिप्यते <q>किं तर्हि व्रीहिभिर्यजेतेत्यनेन
क्रियते ।</q></p>
<p>उत्तरं---<q>नियमो व्रीहीणाम् ।</q> पुरोडाशनियोगाङ्गत्वे निर्ज्ञाते नियोग-
सिद्ध‍यर्थतया व्रीहीणामेवोपादानम् अन्यसाधकतानवगमात् । अविहितेषु व्रीहिषु
कियामात्रसिद्धये यत्किञ्चिद् द्रव्यमुपादीयत इति नियमः प्रयोजनं भवति । न हि
नियमः शास्त्रार्थत्वं (कामं) विहन्ति पुरोडाशविधेः । यदि हि नियमे सति पुरोडाशविधेः
शास्त्रार्थत्वं विहन्येत तदा नियमाभावे पुरोडाशश्रुत्यर्थो नानुष्ठीयेत । न चायं(अ)
शास्त्रार्थतां विहन्ति । कुतः ? नियमो हि अनिर्ज्ञाते कार्ये आत्मानं लभते । न च
शास्त्रादृते कार्यावगतिः । तस्मात्सिद्धं नियमाभावेप्यनुष्ठानम् । नियमनिरपेक्षत्वा-
त्कार्यस्य नियममन्तरेणापि शास्त्रस्यार्थवत्त्वात् । कथं नियमनिरपेक्षतेत्यत्राह---
<q>नियमेन हि तदपेक्ष्यत इति ।</q> अत्र न तेन नियमः । तस्मादशास्त्रान्तरत्वेऽपि
तदभावे नियमाभावेऽनुष्ठानसिद्धिः । यत्पुनर्द्रव्यान्तरविधानुमक्तम् तत्परिहृतम् ।</p>
<lg><l>।। ५ ।। न देवताग्निशब्दक्रियमन्यार्थसंयोगात् ।। १८ ।।</l></lg>
<p>केन पुनः प्रसङ्गेतेदमधिकरणमायातम् । यदि तावत् द्रव्यगुणचोदना-
भावेऽपि शास्त्रान्तरमपि प्रधानं कर्तव्यमित्युच्येत पूर्वेणैवाधिकरणेन गतमिदम् ।
अथैषामभावेऽकर्तव्यतामेव मन्यते तत् पूर्वाधिकरणेन सर्वशक्त्यधिकरणेन च
विरुद्धम् । पूर्वाधिकरणे हि प्रधानशास्त्रार्थोऽनुष्ठेय इत्युक्तम् । तथा सर्वशक्त्यधि-
करणेन च विरुद्धम् प्रयाजादिकर्माभावेऽपि प्रधानं कर्तव्यमिति सर्वशक्त्यधि-
करणे प्रतिपादितम् । उच्यते । सामान्यं तच्चिकीर्षा हि इत्यनेन सदृशे प्रतिनिधौ
प्राप्ते तदपवादार्थमिदमधिकरणम् । केषु चिन्नेष्यते सदृशप्रतिनिधिः येषु च नेष्यते
तानीमानि प्रत्युदाह्रियन्ते---न देवताग्निशब्दक्रियं इत्यनेन सूत्रेणैव सदृशप्रतिनिध्य-
पवादोऽयम् । अत एव कर्माप्यत्रोदाहरणम् । तत्रापि प्रतिनिध्यभावस्य संभवात् ।
<pb n="135"/>
येषां तु मते पूर्वाधिकरणोक्ते द्रव्यान्तरोपादाने तत्प्रतिषेधार्थमेवेदमधिकरणं तेषां
मते कर्मोदाहरणमसंबद्धं स्यात् ।</p>
<p><q>ननु च देवताभावेऽपि अननुष्ठानमेव प्रधानस्यापि मन्यन्ते केचित् ।</q>
तेन प्रतिनिध्यपवादमात्रता त्वत्र नास्तीति । किन्तु कर्मणो लोपप्रतिपादनार्थमेव ।
केचिछब्दं प्रयुञ्जानः अस्मिन्नर्थेऽनास्थां दर्शयति । एतच्च वक्ष्यामः । समाधत्ते-<q>नान्त-
रीयकमेतद्भविष्यति ।</q> देवताप्रतिनिधौ प्रतिषिद्धे नान्तरीयकमेतद्भविष्यति
कर्मापि त्याज्यमेवेति । कथमिदं नान्तरीयकमित्यत्राह---<q>युक्त्यन्तराभिधानात्
देवताविरहे कर्मार्थत्यागे अन्यार्थसंयोगात् इति ।</q> अतो मूलाधिकरणयुक्तेः
युक्त्यन्तरस्य भाष्यकारेणोक्तत्वात् । अत्रैव प्रतिपादयिष्यामस्तद्युक्त्यन्तरम् । तत्र
पूर्वपक्षवादी सदृशचिकीर्षां मन्यते । तावता च लाभेन कियानपि शास्त्रार्थ-
स्सङ्गृहीतो भवति ।</p>
<p>एवं प्राप्तेऽभिधीयते---<q>न देवतादिष्वेतत्संभवति यो ह्युद्देशस्सूर्य इति ।</q>
उपादीयमानेषु [नीवारेषु]व्रीह्यवयवसामान्यलाभो लभ्यते । नैवमत्र किञ्चिल्लभ्यते ।
<quote>‘व्रीहिभिर्यजेत’</quote> इति व्रीहीणां साधनभावोऽवयवपर्यन्तः तेन साधनीभूतसाधारणा-
वयवलाभेन तत्र शास्त्रार्थैकदेशानुग्रहः । देवतायां तु तन्नास्तीति । न हि भास्व-
रत्वादिगुणपर्यन्तोऽत्र शास्त्रार्थः इति ।</p>
<p>ननु आहवनीये जुहोति इत्ययं शास्त्रार्थः अग्न‍यन्तरेऽप्युपादीयमाने
प्रायेणानुगृह्यत एवेत्यत्राह-<q>एवमाहवनीयादिष्वप्यग्निषु न द्रव्यान्तरे किञ्‍जित्
सादृश्यं साधारणरूपमुग्लभामहे ।</q> चोदनालक्षणत्वादाहवनीयशब्दवाच्यस्य
स्वरूपस्य । आधानादिजन्यस्यातीन्द्रियस्याहवनीयशब्दवाच्यत्वात् तस्य कश्चिद्भागो
द्रव्यान्तरोपादानेनानुगृहीत इति नास्ति प्रमाणम् । अथ शब्दमात्रमुपादीयते न
मन्त्रसादृश्यं किञ्चिदुपात्तं भवति । मन्त्रतया चोपादानं न शब्दतयेति व्यर्थं शब्द-
मात्रस्योपादानम् ।</p>
<p>एवं कर्मस्वपि सादृश्याभावान्न किञ्चित्सादृश्यमुपादातुं शक्यते । कर्मणाम-
तीन्द्रियाणां साधारणमसाधारणं वा रूपमवगन्तुं न शक्यत इति सादृश्याभावान्नान्यो-
पादानम् । इद नीं देवताभावे तद्युक्त्यन्तरमाह---</p>
<p><q>देवतायां पुनः द्रव्यान्तरे उपादीयमाने आस्तां तावत् सादृश्यं,
देवतात्वमपि नास्तीति । कोऽभिप्रायः एवं वदतो भाष्यकारस्य ? अय-</q>﻿
<pb n="136"/>
<q>मभिप्रायः-तदभावे केवलं कर्मानुष्ठानमपि नैव संभवतीति मन्यते ।</q> देवता-
भावे यागस्यानिष्पतौ केवलं कर्मानुष्ठानमपि न संभवति ।</p>
<p>ननु च <quote>‘अग्निहोत्रं जुहोतीति’</quote> इत्यवगमात् शास्त्रार्थस्य देवताविशेषाभावे
सामान्यतः सिद्धे किमित्यननुष्ठानम् ? यथाह देवानां प्रियः-यदि देवतात्वं नाम
सामान्यमस्ति, प्राग्विशेषचोदनायाः तच्च नास्ति चैव हि, यस्य विषयश्चोद्यते सैव
तस्य देवता नान्येत्युक्तम् । अतः सामान्येन देवता नास्ति स्वरूपतो विशेषतोऽपि
तावत् देवता भवति शब्दमात्रोपकारिणी हि सेत्युक्तम् । कुतः तस्यां सादृश्यं
सामान्यं वा ? यदि देवता सा । तथा मन्त्रे शब्दान्तरोपादाने न किञ्चित्सादृश्य-
मुपलभामहे, वर्णसंहत्यात्मनो मन्त्रस्यापि कार्यत उपगमात् । स्वभावतो हि वर्णाः
परस्परविलक्षणा एव । तेषां मन्त्रभावः कार्यसमधिगम्य एव स वर्णसङ्घातान्तरे
उपात्तेऽनुगृहीत इति न शक्यते वक्‍तुम् क्रमान्यतो नास्ति । <q>एवं तर्हि देवताया
विना यागानुपपत्तेः अग्निहोत्रं जुहोतीति शास्त्रार्थः परित्यक्तो भवति ।</q> उत्तरं-
<q>चोदिताग्न‍यभावे यदि न शक्यते संपादयितुमिति तदा किमन्यद-
तस्त्यागाच्छ्रेयः ।</q></p>
<p>यदिशब्दं प्रयुञ्जानोऽत्राप्यनास्थामाह । यदि देवताभावेपि यागानपायः तदा
भवत्वनुष्ठानम् । अथ याग एव न संवर्तेत तदा भवतु त्यागः[किमेतेन] (किं नैतेन)
निर्बन्धेन । तस्मान्न केवलं सादृश्यं नास्ति देवतायां सामान्यमपि नास्तीति, तदभावे
चानुष्ठानमपि नास्तीति । तदिदं नान्तरीयकम् ।</p>
<lg><l>।। ६ ।। प्रतिषिद्धं चाविशेषेण हि तच्छ्रुतिः ।। २० ।।</l></lg>
<p>पूर्वपक्षमाह---</p>
<p><q>सादृश्यलाभात् साधारणावयवलाभात् सदृशप्रतिनिधिरिति तच्चिकीर्षा
हीति वक्ष्यामः । तेन माषा अपि प्रतिनिधेया इति ।</q></p>
<p><q>ननु च प्रतिषेधः श्रूयते न माषा यज्ञसम्बन्धाः कर्तव्या इति । तेन
कथं प्रतिनिधिरिति ।</q></p>
<p>परिहरति---</p>
<p><q>सत्यं श्रूयते यत्र भाषा इत्येव सम्बध्यन्ते तत्रासौ प्रतिषेधः । इह
पुनः श्रुतद्रव्यसदृशा इति प्रतिनिधीयन्ते न भाषा इति ।</q></p>﻿
<pb n="137"/>
<p>अयमाशयः---यत्र भाषाणां यज्ञसंबन्धः तत्रासौ प्रतिषेधः । कुतः ? यज्ञ-
संबन्धप्रतिषेधात् इह तु भाषाणां यज्ञसंबन्धो नास्ति । श्रुतसंपादकतया इह भाषां
नान्तरीयकाः । तस्मान्नात्र प्रतिषेधः क्रमत इति पूर्वपक्षवादिनोऽभिप्रायः ।</p>
<p><q>अत्राभिधीयते । सत्यं सदृशा इति प्रतिनिधीयन्ते ते न भाषा इति
न पुनः भाषभावोऽपह्नोतुं शक्यते ।</q> यदि भाषभावोऽपन्हूयेत तदा प्रतिषेधो
नावतरेत् । न च तस्यापह्नवोऽस्ति । स एवाह---<q>प्रतिनिधौ भाषभावो न
विवक्षितः</q> इति । एतदपि सत्यं, किन्तु प्रतिषेधो भाषभावविषयतया भाषभावस्य
भाषत्वस्य विषयतया भाषजात्याश्रयतया प्रतिषेधो वारयितुं न शक्यते । ननु भवतु
भाषजात्याश्रयतया यज्ञसंबन्धस्तु नास्तीति अत्राह---</p>
<p><q>तस्य च नान्तरीयकयज्ञसंबन्धानपहारात् संभवो न निवारयितुं
शक्यते ।</q></p>
<p>ननु च विकल्पः प्राप्नोति विहितप्रतिषिद्धत्वात् ततश्च कथमेकान्तेनानु-
पादानमिति अत्राह---<q>न चात्र विकल्पोऽप्याशङ्क्यते श्रुतसंभवमात्राक्षेपात्
प्रतिनिधानस्य ।</q> ये श्रुतस्य द्रव्यस्यावयवाः तेषामाक्षेपोऽवैधश्रुतस्य विषयस्य
संभवात् । प्रतिषेधस्य श्रौतस्य च भाषत्वस्य प्रतिषेधविषयस्य संभवात् भिन्नविषयत्वान्न
विकल्पः । तस्मात् प्रतिषेधातिक्रमात् भयात् न प्रतिनिधेया भाषा इति ।</p>
<lg><l>।। ७ ।। तथा स्वामिनः फलसमवायात् फलस्य
कर्मयोगित्वात् ।। २१ ।।</l></lg>
<p>अधिकारिणमाचिक्षिप्सुः पृच्छति---<q>कस्यायं प्रतिनिधिः कर्तव्यतया
चिन्त्यत इति ।</q> किमयं प्रतिनिधिरुपादेयो नेति चिन्त्यते ।।</p>
<p>उत्तरं---<q>यस्य कर्मण्यधिकारस्तदीय इति ।</q> आक्षेप्ता आह---<q>एवं चेत्
स्वाम्यपचारे कोऽन्यः प्रतिनिधत्ते ।</q> यदि स्वाम्येवापचरितः कस्तर्हि प्रतिनिधि-
मुपादत्ते । एकग्रन्थेनाह---<q>तदिदं बालजल्पितमिव प्रतिभाति ।</q> समाधत्ते---
<q>अस्त्यत्र प्रतिनिधेर्विषयः पत्‍नीयजमानयोरन्यतरापचारेऽन्यतरं प्रतिनिधातुः
नीवारवत् ।</q></p>
<p><q>एवं प्राप्तेऽभिधीयते---अधिकृतयोः सहत्वं कर्मणि ।</q> प्रत्येकमधिकृतयोः
स्त्रीपुंसयोः प्रत्येकमेव प्रयोगे प्राप्ते सहत्वं चोदितम् । <q>ततः किं ? इदं ततो भवति ।</q>﻿
<pb n="138"/>
अधिकृतः कर्म कुर्वन् यजमानाकारतामापन्नः । न कर्तुरधिकार इत्युक्तम् ।</q>
अधिकृतस्य सतः कर्तृत्वम् तत्रायं सहभाव इत्युक्तं भवति ।</p>
<p>चोदयति---<q>सत्यमेवं कारकमात्रव्यापारः अन्यतगपेक्षितः ।</q> शक्यते
च कारकमात्रव्यापारोऽन्येनापि संपादयितुम् । परिहरति---<q>सहत्वं ताभ्याम-
पेक्षितम् न सहितभावः ।</q> अधिकारवशप्राप्तेऽनुष्ठाने सहत्वमात्रमपेक्षितं, न
सहकर्तृत्वं कर्मणः । कस्मात् सहभावोऽपेक्षितो न सहितत्वमिति अत्राह---<q>नेतरे-
तरयुक्तयोः कर्तृत्वं कर्तृत्वे च सहभावः ।</q> एकवचनश्रवणात् नेतरेतरयुक्ताः
कर्तारः । किन्तु कर्तृत्व एव सहभावः पत्नीयजमानयोः । तस्मात् नाधिकारादृते
प्रतिनिधानं संभवति । अधिकारायत्तप्रयोगसहत्वसिद्धये प्रतिनिधानमिति नाधिकार-
मन्तरेण तत्सिद्धिः । अधिकृतश्चेन्मुख्य एव न प्रतिनिधिः तस्मादप्रतिनिधेया स्वामिता ।
सोऽयं कार्यभूतसहप्रयोगासपत्तेः न प्रतिनिधिः । सहत्वमेव परित्यज्य अनुष्ठानं
किमिति न भवतीति नास्याधिकरणस्य विषयः । तथाऽधिकृतेनापरिणेत्रापि सहत्वमिति
स्त्री न यजतीत्यपि ।</p>
<lg><l>।। ८ ।। बहुनां तु प्रवृत्तेऽन्यमागमयेदवैगुण्यात् ।। २२ ।।</l></lg>
<p>सत्रेष्विदानीं चिन्त्यते-<q>किं कस्यचिदपचारे प्रतिनिधाय सत्रिणः प्रयोगं
परिसमापयन्ति उत नेति ।</q> कस्य चित्स्वामिनोऽपचारे किं स्वामिनोः स्वामिनं
प्रतिनिधाय सत्रं समापयन्ति उत नेति चिन्ता । पूर्वपक्षमाह-<q>न ह्यस्वामी यजमानो
भवतीत्युक्तमधस्तात् । प्रतिनिधीयमानश्चासौ यथा न स्वामी तथा
वक्ष्यामः । तस्मादत्रापि पूर्ववत् प्रतिनिधानाभावात्</q> <quote>‘ये यजमानास्त
ऋत्विज’</quote> इति वचनात् यजमानैरेवार्त्विज्यं कर्म कर्तव्यम् । स्वामी च यजमानो भवति
यो हि फलभागी स यजमान उच्यते । न चास्वामी फलभागी । अस्वामी चायं
प्रतिनिधीयमान इति उत्तराधिकरणे वक्ष्यते । तस्मात् पुरुषान्तरेऽपि प्रतिनिधीयमाने
तत्कार्यासिद्धेः पूर्ववदत्रापि प्रतिनिधेरभावः ।</p>
<p><q>अत्रोच्यते---अत्र हि सहितत्वमपेक्ष्यते न सहभावमात्रं इतरेतर-
युक्तानां कर्तृत्वेन श्रवणात् । अतः तत्सिद्ध‍यर्थं इतरकारकवत् कर्त्रन्तरं
प्रतिनिधातव्यम् ।</q> बहुकर्तृके कर्मणि एकैकस्याधिकारात् कर्तृत्वमुपादेयम् ।
कथं तर्हि प्रतिनिविवाचोयुक्तिः ? स्वामिस्थाने निपातात् ।</p>﻿
<pb n="139"/>
<p>नन्वेवं तर्हि अनधिकृतमप्युपादाय प्रयोगप्रारम्भः स्यात् । भवतु न दोषः
स्वामिनि प्रवृत्तेऽपचारिते पुरुषान्तरोपादानमपि अवैगुण्यान्न‍याय्यमित्युच्यते ।</p>
<p>नन्वस्वामिनो यजमानता नास्ति । अयजमाने चानुष्ठातरि आर्त्विज्यस्यैव
वैगुण्यं स्यात् । उच्यते । ये यजमाना इति प्रधानकर्तृतयैवार्त्विज्येषु विनियोगः
[न]फलभागितैव विवक्षिता । वाक्यभेदप्रसङ्गात् । न चात्मनेपदात् तस्योपादान-
शेषता । यथानिर्ज्ञातप्रधानकर्तृमात्रलाभेन विशेषणस्यानपेक्षितत्वात् इति ।</p>
<lg><l>।। ९ ।। स स्वामी स्यात् तत्संयोगात् ।। २३ ।।</l></lg>
<p><q>ननु च कर्तृत्वेनोपादानमित्युक्तम् । कथमत्र स्वाम्याशङ्का ?</q> यो
ह्यारभ्य परिसमापयति स फलभागी यश्च फलभागी स स्वामी । तेन प्रतिनिधीयमान;
स्वामी न भवति इति कथं स्वाम्याशङ्केति । समाधत्ते---<q>सत्यमुक्‍तं, तथाप्याशङ्का
काचिद्विद्यत एव । अधिकारमुखेन कर्तृत्वमुक्तम् । ऐश्वर्यं हि कर्मणि
प्रतीत्य कर्तृत्वं भजते पुरुषः । अतोऽनधिकृतस्य कर्तृता नोपपद्यत इति
पूर्वः पक्षः ।</q> यदाऽधिकृतत्वं तदा कर्तृत्वं, अथानधिकृतः तर्हि न कर्तृत्वमिति
भावः ।</p>
<p>राद्धान्तमाह---<q>सत्यं, अनधिकृतस्य कर्तत्वं नास्ति । इतरैः पुनः
कर्तृत्वमात्रमुपादीयते सङ्ख्यापूरणाय । तस्याः कर्मणि श्रवणात् ।</q> अयमाशयः-
अधिकृतकर्तृत्वमापन्नैः अनधिकृतस्य सामदानादिभिः शक्यमापादयितुं, कर्तृत्वम् ।
कर्तृत्वेनेतरेषां प्रयोजनम्, तावन्मात्रेणैव सङ्ख्यापूरणादिति । तस्मादार्थकर्तृत्वमात्र-
मेवोपादीयते श्रौतस्यानुपयोगात् । आर्थं श्रौतमधिकृतत्वंम् । तयोरार्थमेवोपादीयते ।
तस्यैव चोपयोगात् । इतरत् श्रौतं औपयोग्येवेति ।</p>
<lg><l>।। १० ।। स तद्धर्मा स्यात् कर्मसंयोगात् ।। २६ ।।</l></lg>
<p>पूर्वपक्षमाह---<q>यद्यसौ न स्वामी स कथं स्वामिधर्मेण संबद्ध इति पूर्वः
पक्षः ।</q> राद्धान्तमाह---<q>भवति संबन्धः । स्वामिनो हि इदमर्थतयाऽऽक्षिप्तं
कर्तृत्वम् । अतस्तदर्थापत्तेः ।</q> कोहि .... .... .... .... सूक्तम् ।</p>
<p>अस्यार्थः---स्वाम्यर्था एते संस्काराः कर्त्रादिकाः प्रतिपन्नाः । यश्चासावेकः
कर्ता प्रतिपन्नः तस्य स्थाने बहवः कर्तारः प्रतीता इति । स्वामिनामैदमर्थ्येन
स्वामिष्वपि कर्तृभूतेषु तद्धर्मत्वमाक्षिपति । तस्थानापत्त्या तद्धर्मा भवन्तीति ।</p>﻿
<pb n="140"/>
<lg><l>।। ११ ।। सामान्यं तच्चिकीर्षा हि ।। २७ ।।</l></lg>
<p>पूर्वपक्षमाह---<q>ननु च श्रुतद्रव्यापचारे यथाशक्त्यनुष्ठानप्राप्तौ द्रव्य-
मात्रोपादानमेव प्राप्तम् ।</q> न हि [सदृशेनासदृशेनवा] (सदृशसदृशेषा) समाप्तौकश्चि-
द्विशेषः । राद्धान्तमाह---<q>सत्यं समाप्तौ न विशेषः । उपदेशत्यागे तु
यावत्संभवं नास्ति प्रमाणम्</q> (अपयाति) । <q>यावत्सु</q> उपदेशलवोऽपि लभ्यते
तद्‌द्रव्यमुपादातव्यम् । जातेर्हि साधनता व्यक्तिपर्यन्ता । व्यक्‍तेरपि साधनता
अवयवव्यापारपर्यन्ता इति साधनभूतावयवत्यागे न किञ्चित् प्रमाणमस्ति ।</p>
<p>ननु कार्यस्योभयथापि सिद्धेः किमुपदेशादरेणेति अत्राह---<q>उपदेशतः कार्या-
वगमात्</q> उपदेशाविरोधेन च कार्यत उपादानं कार्यविदो मन्यन्ते । तस्मात्सूक्‍तं
श्रुतसदृशस्योपादानमिति ।</p>
<lg><l>।। १२ ।। निर्देशात्तु विकल्पे यत्प्रवृत्तम् ।। २८ ।।</l></lg>
<p><q>अत्र पूर्वपक्षवादिनोऽभिप्रायः---यावच्छ्रुतसंभवः तत्त्यागे प्रमाणं
नास्तीत्युक्तम् । अतो वैकल्पिकस्योपादानमेव न्याय्यम् ।</q> श्रुतसंपत्त्यर्थं हि
सदृशमुपादीयते । यदपि तत्सदृशमुपादीयते तत् श्रुतसंपत्त्यर्थम् । श्रुतं चेन्मुख्यमेव
संपद्यते को नाम गौणीं सम्पदं प्रतिपद्यते ।</p>
<p><q>अत्राभिधीयते---प्रयोगार्थं हि प्रतिनिधानम् । अपचारे हि प्रति-
निधिः । प्रयोगे चापचारः । तस्मात् प्रयोगार्थमेव प्रतिनिधानम् । प्रयो-
गस्य चोपात्तमङ्गं न श्रुतमात्रमेव ।</q> प्रयोगस्य हि श्रुते संबन्धः न प्रयोगस्य
अनेकप्रयोगसाधारणं कर्म प्रयोज्यं(कर्म) तत्रानेकगुणसंबन्धोऽपि युक्तः । कस्मात्
प्रयोगस्य श्रुतमङ्गं न भवतीत्यत्राह---<q>श्रुतोपादानमात्रसाध्यत्वात् प्रयोगस्य
1एकश्रुतोपादानमात्रेण तस्य सिद्धेः अनेकश्रुतसंबन्धानुपपत्तिः । प्रयोग-
संम्पत्त्यर्थश्चायं प्रतिनिधिः न श्रुतसम्पत्त्यर्थः ।</q> एतदुक्‍तं भवति---न
श्रुतावागमसम्पत्त्यर्थो भवति । यदि हि तथा स्यात् तदा वैकल्पिकमप्युपादीयेत ।
श्रुतानुष्ठानसंम्पत्यर्थो हि सः । तस्मादुपात्तसदृशमेवोपादेयम्, न वैकल्पिकं तदानीं
तस्यानङ्गत्वादिति भावः । अभावविधौ हि पूर्वश्रुताभावे पश्चाच्छ्रुतमुपादीयेत न
<note>1. एतच्छ्रुतो --- मा</note>﻿
<pb n="141"/>
तुल्यविधौ । यदि हि व्रीह्यभावे यवानां विधिः स्यात् तदा व्रीह्यभावे यवा
उपादीयेरन् । न च यवानां व्रीह्यभावे विधिः । यवाभावे वा व्रीहीणाम् । किन्तु
तुल्यतया यवा व्रीहयश्च विहिताः ।</p>
<p>कस्मात्पुनरभावविधौ पश्चाच्छ्रुतस्योपादानं न तुल्यविधौ तत्राह---</p>
<p><q>प्रयोगापेक्षो हि अभावविधिर्भवति । प्रयोग एवाभावसम्भवात् ।</q>
न प्रयोज्यते, अभावानुपपत्तेः ननु प्रयोगस्य प्रयोज्यादभेदात् प्रयोज्यार्थोऽपि प्रयोगाङ्ग-
मेव । तेन प्रयोज्याङ्गभूतस्य वैकल्पिकस्यापि प्रयोगाड्गत्वमस्त्येवेति तदुपादानमेव
युक्तम् । विकल्पशास्त्रार्थावाप्तेरिति । अनेनाशयेन पृच्छति---<q>किं प्रयोज्यार्थः
प्रयोगाङ्गं न भवति ?</q> भवतीति भावः । उत्तरं---<q>भवति तु प्रयोज्यमुखेन
नेतरवत् प्रयोगमुखेन ।</q> यथाऽभावे विहितं प्रयोगमुखेनैव प्रयोज्याङ्गम् । न
तथा वैकल्पिकम् । किन्तु प्रयोगः प्रयोज्यस्यैवावस्थान्तरमिति प्रयोज्याङ्गं प्रयोगाङ्गतां
यति । तत्र प्रयोगे कृतकृत्यत्वात् द्वितीययोपादानात् एकमेवाङ्गं न सर्वमिति
उपात्तस्यैवाङ्गत्वात् तत्सदृशमेवोपादेयम् । न वैकल्पिकम् । प्रयोगे तस्यानङ्ग-
त्वादिति ।</p>
<lg><l>।। १३ ।। वचनाच्चान्याय्यमभावे तत्सामान्येन प्रतिनिधि-
रभावादितरस्य ।। ३१ ।।</l></lg>
<p>ननु अभाविधिप्रतिनिधिनियमयोः न विशेषमुपलभामहे । तथाहि-अभावे
विधिरभावविधिः । स हि अभावे विधिः उपादानसामर्थ्याभावे अधिकारे च लीयमाने
कस्यचित्प्रतिनिधेरुपादानाप्रसक्तेऽपि विधिः न नियमः । अपि तु वि(धे)धिरेव ।
यत्र पुनः अनियमेनानेकोपादानसंभवे विधानमेकस्य असौ नियमविधिःउपादान-
सामर्थ्ये सत्यधिकारे चोदिताभावेऽनेकप्रतिनिधिप्रसङ्गेऽपि एकस्य विधिः नियम-
फलम् । तत्र संशय उपपद्यते---किं सोमोपादानासामर्थ्ये एतद्विधानं उतानेकप्रति-
निधिप्रसङ्गे नियम इति । <q>तत्र पूर्वपक्षवादी <quote>‘न विन्देत्’</quote> इति असामर्थ्यमव-
गम्यत इति मन्यते ।</q> न विन्देदिति भावः । अत इदमवगम्यते यदि सोमं
लब्धुं न शक्‍नुयादिति । तेन वेदनसामर्थ्यं नास्तीत्यवगत इत्युक्तम् । न पुनरपचरित
इत्येतस्मादवगम्यते । अतोऽसामर्थ्यें विधिरभावे विधिरेव ।</p>
<p><q>अत्राभिधीयते । न शक्यतेऽसामर्थ्यनिरूपणम् अद्रव्यवत्कर्तुं न
विद्यः कोऽसावसमर्थं इति ।</q> यथा अद्रव्याधिकरणे उक्तम्-अविद्यमानद्रव्यस्यापि
<pb n="142"/>
द्रव्योपादाने सामर्थ्यमस्ति इति । तथा अनुपात्तसोमस्यापि सोमलाभसामर्थ्यमस्त्येव ।
तेन सामर्थ्यम् । सर्वपुरुषाणां सहजसामर्थ्यसंभवात् संभवति अपचाराभावात् ।
स एवापचारोऽनेन वक्ष्यते । अवेदनेन असामर्थ्यफलत्वात् अभावस्य, असामर्थ्येना-
भावो लक्ष्यते । तस्मात् सामर्थ्येऽधिकारिणः सोमाभा(वः)वे अनेकप्रतिनिधौ प्रसक्ते
नियमः पूतीकानामिति सिद्धम् ।</p>
<p>स्थितेऽप्यद्रव्याधिकरणे साक्षाच्छब्देनैव असामर्थ्योक्तित्वात् असामर्थ्यस्यायं
विधिरिति अधिकाशङ्का ।</p>
<p>असामर्थ्याभावात् लक्षणया अभाव एवार्थादनेन लक्ष्यत इति तन्निराकरणम् ।
प्रयोजनमुक्तम् ।</p>
<lg><l>।। १४ ।। न प्रतिनिधौ समत्वात् ।। ३२ ।।</l></lg>
<p>पूर्वपक्षमाह---<q>किं पुनः कारणं प्रतिनिधिसदृशस्य उपादाने ?</q> मुख्यो
गौणश्च शास्त्रार्थ इति भ्रान्त्या प्रतिनिधिसदृशस्योपादानमाह ।</p>
<p>राद्धान्तमाह---<q>यस्मान्न प्रतिनिधिसम्पत्त्यर्थः प्रतिनिधिः किं तर्हि ?
श्रुतसम्पत्त्यर्थः ।</q> श्रुतमेवोपादातुकामः प्रतिनिघिमुपादत्ते तदुपादानेऽपि श्रुतलेश-
लाभात् । तदर्थश्चेत् श्रुतसम्पत्त्यर्थश्चेत् प्रतिनिधिः तत्सदृशमेव श्रुतसदृशमेव
द्रव्यान्तरमुपादेयम् । तस्मिन्नुपादीयमाने श्रुतैकदेशानुग्रहादिति युक्तम् ।</p>
<lg><l>।। १५ ।। स्याच्छ्रुतिलक्षणे नियतत्वात् ।। ३३ ।।</l></lg>
<p>नन्वभावविधिनिराकरणत्येदं प्रयोजनं यत्पूतीकापचारेऽपि सोमसदृशमेवोपा-
देयमिति1 किमर्थमिदमधिकरणमारभ्यत इत्याशङ्क्याह---<q>यत्प्रयोजनमुक्तं तदे-
वेदमाक्षिप्यते</q> पूर्वपक्षे यत्र प्रतिनिधिनियमः श्रूयते तेनारब्धकर्मण्यपचरिते(क)[त]-
स्मिन्नियम् एवादर्तव्यः । स हि तत्र श्रुतः श्रुतसम्पत्त्यर्थश्च प्रतिनिधिः इत्युक्तम् ।
<q>यत्र पुनरर्थात् प्रतिनिधानं तत्र श्रुतद्रव्यसदृशमेवेति युक्तम्, अर्थस्यात्रा(त)-
सत्त्वात्</q> ।</p>
<note>1. अनुपादेयः - मा</note>﻿
<pb n="143"/>
<p>अयमाशयः---सर्वे हि द्रव्यविघयो नियमार्था एव । तेन सोमाभावे
विहितत्वात् पूतीकस्य तदपचारे तत्सदृशमेवोपादातव्यम् । सोमापचारे तत्सदृश-
मिवेति । एवं प्राप्तेऽभिधीयते---</p>
<p><q>यत्रापि प्रतिनिधिनियमः श्रूयते तत्रापि न द्रव्यस्यायं नियमः ।</q>
पूतीकस्वरूपस्याप्ययं नियमः । किन्तु तद्गता हि ये श्रुतद्रव्यसदृशाः श्रुतद्रव्य-
साधारणा अवयवाः त एव नियम्यन्ते । अन्यथा हि पूतीकस्वरूपविधिः स्यात् न
प्रतिनिधिनियमः अप्रसक्तत्वात् पूतीकस्वरूप(स्या)ग्रहणस्य । प्रतिनिधिनियमश्चायं
प्रतिपादितः अपेक्षितविधोः । यतोऽयं प्रतिनिधिनियमः अतोऽत्रापि अर्थेन तुल्यं
मुख्यसदृशमेवोपादातव्यम् । एवं त्वत्र न्याय्यम्---मुख्यसदृशमपि तदेवोपादातव्यं
यत्र पूतीकसाधारणाः सोमावयवा विद्यन्ते, न पुनर्यत्र पूतीकसदृशाः सोमावयवा
विद्यन्ते तदुपादेयम् । सोमापचारे तेषां नियतत्वात् । तत्सोमावयवसदृशं च
पूतीकसदृशं चोपादेयमिति ।</p>
<p>अत्र चाधिकरणे अनपेक्षितसादृश्याः पूतीका विद्यन्त इति पूर्वः पक्षः ।
अपेक्षितविधानात् तद्गतावयवा एव नियम्यन्त इति राद्धान्तः ।</p>
<lg><l>।। १६ ।। मुख्याधिगमे मुख्यामागमो हि तदभावात् ।। ३५ ।।</l></lg>
<p>यत्र प्रतिनिधिः प्रकृतः तत्रोत्तराधिकरणेन मुख्यस्याङ्गीकारो वक्ष्यते । यत्र च
प्रतिनिध्युपादानं न सङ्कल्पितं तत्र पूर्वपक्षाभावादनारभ्यमेवाधिकरणमिति मत्वाऽऽह---</p>
<p><q>श्रुते द्रव्येऽपचरिते प्रतिनिधानार्थं प्रवृत्तस्य यदा मुख्याधिगमो
भवति तदा किं मुख्य एवोपादातव्यः उत प्रतिनिधिरिति</q> प्रतिनिधिसङ्क-
ल्पनात् पूर्वपक्षवादी प्रतिनिधिरुपादातव्य इत्यर्थः ।</p>
<p><q>अत्रोच्यते</q> । सत्यमसौ सङ्कल्पः । किन्त्वसावक्रत्वर्थः । यद्यपि नीवारास्सङ्क-
ल्पिताः तथापि तत्त्यागेऽनृतवंदनप्रतिषेधातिक्रमो नास्ति । क्रत्वर्थविषयसङ्कल्पत्यागे
स दोषः । न च नीवारसङ्कल्पः क्रत्वर्थः नीवाराणामक्रत्वर्थत्वात् । श्रौतसदृशमात्रं हि
तत्र क्रत्वर्थत्वाम् श्रुतैर्द्रव्यैर्व्रीहिभिः साधारणा येऽवयवाः ते तत्र क्रत्वर्थाः न पुनः
प्रतिनिधिद्रव्यम् । ते च मुख्ये उपादीयमाने उपात्ता भवन्ति । तेन मुख्यमेवो-
पादेयम् । वैकल्पिकानां पुनः व्रीह्यादीनां श्रुतविषयत्वात् सङ्कल्पस्यासावपि क्रत्वर्थः
इति किं तत्परित्यागे अनृतवदनप्रतिषेवातिक्रमदोष इति युक्तो नियमः ।</p>﻿
<pb n="144"/>
<p>यत्(म्‍/?/)सङ्कल्पितं(ः)तदेवोपादातव्यमिति स्थितेऽधिकरणे दुष्टाशयः पृच्छति-</p>
<p><q>किं पुनरत्र पुरुषार्थत्वेन मिथ्यासङ्कल्पना भवेत् । शिष्टाः स्वल्वत्र
प्रमाणम्</q> । यदि शिष्टा ईदृशे विषये मिथ्यासङ्कल्पदोषं स्मरन्ति । भवतु मिथ्या-
सङ्कल्पदोषः पुरुषस्य तथापि क्रतौ मुख्यमेवोपादातव्यमिति ।</p>
<lg><l>।। १७ ।। प्रवृत्तेपीति चेत् ।। ३६ ।।</l></lg>
<p><q>प्रवृत्ते पुनः कर्मणि प्रतिनिधिना श्रुतद्रव्योपलब्धौ किं श्रुतमेवोपादा-
तव्यं उत प्रतिनिधिनैव समाप्तिरिति</q> प्रतिनिधौ केषुचित्संस्कारेषु प्रवृत्तेषुचिन्ता ।</p>
<p>अत्र पूर्वपक्षवादी प्रतिनिधेः श्रुतसम्पत्त्यर्थत्वात् तदेवोपादातव्यमिति मन्यते
यथा पूर्वाधिकरणे ।</p>
<p>नन्वत्र केचन संस्काराः कृताः पुनः कर्तुं न शक्यन्ते । तेन तदनुग्रहाय
प्रतिनिधिनैव समाप्तिरिति । नायं दोषः । संस्काराणां प्रधानार्थत्वात् प्रधानं च
प्रयोगसम्पत्तये । तेन प्रधानं द्रव्यमेवादरणीयम् । संस्कारास्तु नीयन्तामिति भावः ।</p>
<p><q>एवं प्राप्तेऽभिधीयते---उपादानेप्येतच्चिन्त्यते नोपात्ते ।</q></p>
<p>उपादानसमय एवेदं चिन्त्यते किं श्रुतं न इति । नोपात्ते । तत्र च यथा-
विनियोगमुपादानमिति विनियोगानुरोधेन श्रुतमेवोपादीयते । यत्रोपादीयते यत्रो-
पादानसमये विनियुक्तं न लभ्यते तत उपादातव्ये किमप्युपादीयते । उपात्ते च
तस्मिन् पुनरुपादानान्तरासंभवात् तेनैव प्रयोगस्संम्पादनीयः । उपात्तेन प्रयोगनिर्वृत्तौ
श्रुतमप्यश्रुतमेव कृतार्थत्वाच्छास्‍त्रस्य उपादानं हि शास्‍त्रस्य प्रयोजनम् । तच्च
कृतमिति । तस्मात् प्रतिनिधिनैव सम्पादयितव्यमिति ।</p>
<lg><l>।। १८ ।। द्रव्यसंस्कारविरोधे द्रव्यं तदर्थत्वात् ।। ३७ ।।</l></lg>
<p><q>संस्कारक्षमे प्रतिनिधौ मुख्ये चाक्षमे संस्काराणां कस्योपादानं युक्त-
मिति । संस्काराणां श्रवणात् संस्कारक्षममुपादेयं मन्यते पूर्वपक्षवादी</q>
प्रतिनिधावुपात्ते द्रव्यशास्त्रार्थोऽपि अनुगृहीतो भवति केवलं विकलत्वमात्रं तस्य । मुख्ये
उपात्ते श्रुतसंस्कारत्याग एव1 तेन संस्कारश्रवणात् प्रतिनिधिरेवोपादातव्य इति ।</p>
<note>1. तेन न - मा</note>﻿
<pb n="145"/>
<p><q>राद्धान्तस्तु---सत्यं संस्कारश्रवणं किन्तु श्रुतस्य संस्कारश्रवणम् ।
श्रुताभावे पुनः न च संस्काराः । श्रुतद्रव्याश्रिता हि संस्काराः क्रतोरङ्गम्
तदभावे तेषामनङ्गतैव स्यात् । तस्मात् श्रुतद्रव्यमुपाददतः यदि नाम
संस्कारा न भवन्ति न भवन्तु नाम तदभावेऽपि प्रधानार्थोपपत्तेः ।</q> न हि
संस्कारो द्रव्यस्य द्वारम् । तेन संस्काराभावेपि द्रव्यशास्त्रार्थो निष्पद्यते । द्रव्याभावे
पुनः न संस्कारशास्त्रार्थोपपत्तिरिति श्रुतस्यैवोपादानम् । उपाददतिरूपसिद्धौ यत्‍नः
कर्तव्यः, <quote>‘‘आङोदोनास्य विहरणे’’</quote> (पा. सू 1-3-20) इत्यात्मनेपदप्राप्तेः ।</p>
<lg><l>।। १९ ।। अर्थद्रव्यविरोधेऽर्थो द्रव्याभावे तदुत्पत्तेर्द्रव्याणा-
मर्थशेषत्वात् ।। ३९ ।।</l></lg>
<p><q>ननु यत्र पुनः प्रयोजनमेव श्रुतेन नोपपद्यते । तत्र श्रुतमप्यश्रुतमेव
प्रयोजनार्थत्वाच्छ्रुतस्य</q> । अतः प्रयोजनसिद्ध्यर्थं समर्थस्यैवोपादानमत्रेति पूर्वाधि-
करणस्य प्रत्युदाहरणमात्रमेतत् ।</p>
<lg><l>।। २० ।। विधिरप्येकदेशे स्यात् ।। ४० ।।</l></lg>
<p><q>ननु च संस्काराभावेऽपि प्रधानमुपादातव्यमित्यनेनैतद्गतम् । किम-
भ्यधिकमत्र चिन्त्यते ।</q></p>
<p>अस्यार्थः - शेषकार्याणि द्रव्यप्रतिपत्त्यर्थानि द्रव्यं प्रति गुणभूतानि । तेन
तदभावेऽपि द्रव्यमेवोपादातव्यमिति । उत्तरं---<q>इदमभ्यधिकम् - पुरोडाशस्या-
वदानश्रुतयो भवन्ति । न च प्रधनामात्रसंभवे पुरोडाशत्वोपपत्तिरिति
नियतपरिमाणत्वात् पुरोडाशस्य ।</q> अस्यार्थः - पूर्वार्धादवद्यतीत्यवदानं पुरोडाशे
श्रुतम् । न च द्व‍यवदानमात्रं पुरोडाशो भवति नियतपरिमाणाभिव्यङ्ग‍यत्वात् पुरोडा-
शाकृतेः । तेन पुरोडाशे असमर्थतया नीवारा एवोपादातव्याः । पुरोडाशानुरोधेन
व्रीहीणां त्यागो युक्त इति । तस्मान्नीवाराणामेवोपादानम् । पुरोडाशानुरोधेन व्रीहीणां
त्यागो युक्त इति । तस्मान्नीवाराणामेवोपादानं पूर्वपक्षवादी मन्यते ।</p>
<p><q>राद्धन्तस्तु सत्यं पुरोडाशस्यावदानं, न पुनस्तत् पुरोडाशार्थम् ।
किं तर्हि ? क्रत्वर्थम् ।</q> पुरोडाशो द्व‍यवदानं प्रति गुणीभूत एव नापेक्ष्यते ।
<pb n="146"/>
ननु भवतु द्व्यवदानं प्रति पुरोडाशस्य गुणभावः व्रीहीन् प्रति प्रधान[भाव] एव ।
व्रीहयोऽपि पुरोडाशनिर्वृत्त्यर्थाः । पुरोडाशास्तु द्व्यवदानार्थाः । तेन प्रधानभूत-
पुरोडाशानुग्रहाय गुणभूतानां व्रीहीणां त्यागो युक्त इति ।</p>
<p>उच्यते । पुरोडाशप्रकृतिद्रव्यतयाऽङ्गभूता व्रीह्यादयः साक्षात् द्व‍यवदाने
संबध्यन्ते । तन्मयत्वात्तस्य । तेन बहिरङ्गत्वात् पुरोडशस्यैव त्यागः अन्तरत्वाङ्ग-
ह्व्रीहीणामनुग्रह इति युक्तः । अतः पुरोडाशोऽपि यत्र गुणभूत इति यावत्
नापेक्ष्य(क्ष)ते [तत्र] किं पुनः शेषकार्याण्यप्रयोजकानि । तस्मात् प्रधानमात्र-
निर्वृत्यर्था व्रीहय एवोपादातव्या इति । <q>दर्शनमुक्तम् ।</q></p>
<p><q>इति ऋजुविमलायां षष्ठाध्यायस्य</q></p>
<p><q>तृतीयः पादः</q></p>﻿
<pb n="147"/>
<p><q>ऋजुविमलायां</q></p>
<p><q>।। षष्ठाध्यास्य चतुर्थः पादः ।।</q></p>
<lg><l>।। १ ।। 1शेषाद्‌द्व्यवदाननाशे स्यात्तदर्थत्वात् ।। ७ ।।</l></lg>
<p><q>ननु यस्य हवींषि नश्येयुः इत्यादिके वचने अवदाननाशे द्रव्यान्तर-
विधानार्थे सति र्पूवपक्षाशङ्काभावात् कथमिदमधिकरणमारब्धम् ।</p>
<p>समाधत्ते-<q>असत्यपि वचने न्यायादयमर्थो लभ्यत इति प्रदर्शयितुम्</q> ।
वचनव्यतिरेकेण हि द्रव्यान्तरमागमयितव्यम्, न शेषादवदेयमित्ययमर्थो न्यायेनैव
लभ्यते । तेन चैकस्य द्रव्यस्य पूर्वार्धंद्वयं वा संभवतीति दर्शयितुमिदमधिकरणमारब्धम् ।</p>
<p><q>यदि न्यायेनैवायमर्थो लभ्यते वचनमिदानीं किमर्थम् ?</q> उत्तरं---
<q>द्रव्यविशेषाधानार्थमिति ब्रूमः ।</q> न्यायतः पुरोडाशान्तरागमे प्राप्ते द्रव्यविशेष-
स्याज्यस्य लक्षणया अप्राप्तस्य विधानार्थम् । यदि वचनमेतत् न्यायत एव द्रव्यान्तरागमे
प्राप्ते द्रव्यविशेषविधानार्थं <q>एवं तर्हि <quote>‘निर्देशात्’</quote> इति सूत्रं</q> (6-4-2)
<q><quote>‘यस्य हवींषि’</quote> इत्येतन्निर्देशाभिप्रायेण कथं व्याख्यातम्</q> । न ह्यनेन वचनेन
द्रव्यान्तरागमो निर्दिश्यते ।</p>
<p>समाधत्ते - <q>द्रव्यविशेषविधानं तु शेषादिति ज्ञापनार्थम्</q> । अस्यार्थः-
यद्यप्येतत् द्रव्यविशेषविधानार्थम् तथापि(वि)शेषा(णा)न्नावदेयमिति ज्ञापयति । एवं
द्रव्यान्तरविधानादेव । तेन पूर्वपक्षनिराकरणार्थमेतदुक्‍तमिति भावः । शेषनिर्देशस्तु
प्रत्युक्तो भाष्ये शेषकार्याणामप्रयोजकत्वान्न तदनुरोधेन द्रव्यान्तरमुपादेयमिति ।</p>
<lg><l>।। २ ।। अपि वा शेषभाजां स्याद्विशिष्टकारणत्वात् ।। ३ ।।</l></lg>
<p><q>कथं पुनरत्र पूर्वपक्षाशङ्का शेषादेव पुनरवदेयमिति । न हि
शेषकार्याणि द्रव्यं प्रयुञ्‍जते</q> । यदि हि द्रव्यं प्रयुञ्जीरन् तदा तैर्द्रव्यस्य प्रयुक्त-
त्वात् तदकरणे द्रव्योपादानवैयर्थ्यात् पुनरवदानं स्यात् । न चैतदस्ति । समाधत्ते-
<q>स्थित एवाप्रयोजकत्वे प्रतिपत्तीनामियमाशङ्का अविरतश्शास्‍त्रार्थः शेषस्य
<note>1. 1429</note>﻿
<pb n="148"/>
विद्यमानत्वादिति</q> । न पुनः प्रयोजकत्वमाशङ्क्यते । प्रधाने(तु तेन)हुते शेषः
स्विष्टकृदादिभिः प्रतिपाद्यत इति श्रुतम् । तस्य शास्‍त्रार्थस्याविरतिरेव । तेन
पुनरवदेयमिति ।</p>
<p><q>राद्धान्तस्तु कार्यार्थत्वाच्छास्‍त्राणां शास्‍त्रार्थानां कृतत्वाच्च कार्यस्य
नानुपपत्तिः शक्यते वक्‍तुम्</q> ।</p>
<p>यद्यपि शेषश्रुतिरविशिष्टा तथापि कार्यार्थमनुष्ठानं द्रव्यप्रतिपत्तिः स्विष्टकृदादीनां
प्रयोजनम् । यच्च द्रव्यं स्विष्टकृदादिभिः प्रतिपाद्यं तत्(द)विनष्टम् तेन प्रतिपाद्य-
द्रव्याभावादुपरतः शास्‍त्रार्थः । यदि परं शेषकार्याणां प्रयोक्‍तृत्वात् पुनः करणं तच्च
नास्तीत्युक्तम् । प्रतिपत्त्यन्तरविधानाच्च पुनरदानं न कर्तव्यमिति ।</p>
<lg><l>।। ३ ।। 1निर्देशाच्छेषभक्षोऽन्यैः प्रधानवत् ।। ४ ।।</l></lg>
<p><q>केयमधिकारे चिन्ता कथं वा नास्ति ?</q></p>
<p>उत्तरं - <q>शेषचिन्तेयं के भक्षयितार इति न पुनः कस्याधिकार इति ।</q></p>
<p>समाधत्ते---<q>अत्रोच्यते - अधिकारचिन्तैवेयम् । कार्यविनियुक्तकर्तृ-
मतोऽधिकारः उताविनियुक्तकर्तृकस्यापीति</q> । एतदुक्तं भवति - यजमानस्यै-
वाधिकारः चिन्त्यते । किं[ये]विनियुक्ता ऋत्विजः तद्युक्तस्यैवाधिकारः उत कर्त्रन्तर-
युक्तस्यापीति ।</p>
<p><q>पूर्वपक्षवादी तु अश्‍वमेधादिष्वशक्तेरिति इडायां न विनियुक्तकर्तृ-
नियमादविनियुक्तकर्तृकस्याप्यधिकार इति मन्यते ।</q></p>
<p>अस्यार्थः-यदि विनियुक्तकर्तृकस्यैवायमधिकारः तदाऽश्वमेधे शेषभक्षणस्या-
शक्यत्वात् अनधिकार एव स्यात् । तथा <quote>‘यजमानपञ्चमा इडां भक्षयन्ति’</quote> इति
वचनं ऋत्विजामिडाभक्षणे नियमार्थं <quote>‘इडैव तैरेव भक्षयितव्या’</quote> इति । तच्चैवमुप-
पद्यते यदि वचनान्तरेणान्यस्यापि भक्षणं प्रसज्यते । न च तद्वचनं यजमानप्राप्त्यर्थं,
तस्यापि कर्तृत्वेन प्राप्तत्वादिति न पुनः विनियुक्तव्यतिरिक्तानां विनियोग इति
शक्यते वक्‍तुम् श्रुत्यादीनामभावात् ।</p>
<note>1. 1431</note>﻿
<pb n="149"/>
<p>[अविनियुक्तकर्तृकस्याप्यधिकार इति शक्यते वक्‍तुं न पुनरप्रकृतानां
विनियोग इति तद्विनियोगे श्रुत्यादीनामभाव इति]</p>
<p><q>एवं प्राप्तेऽभिधीयते---विनियुक्तकर्तृकस्यैवाधिकार इति । कुतः ?
न ह्यश्रुतेनाधिकारः शक्यते वक्‍तुम् । श्रुतविषयत्वादधिकाराणाम्</q> । यादृशो
विषयः श्रूयते तदनुरूपोऽधिकारो वर्णनीयः । ऋत्विजां च कर्मकरत्वेनोपादानात्
तत्कर्तृकभक्षयुक्तो विषयः प्रतीयत इति तद्युक्तस्यैवाधिकारः ।</p>
<p><q>यत्पुनर्वचनं तत्प्राप्त्यर्थं</q> कर्मकरत्वेन ऋत्विजामुपात्तत्वात् भक्षोऽपि तैरेव
प्राप्तो न यजमानेन, तत्प्राप्त्यर्थं वचनमुपपद्यत इति दर्शितम् । <q>अश्वमेधे पुनः
तद्वदेवाधिकारः कार्यार्थः पुनरन्योपादानमिति नाधिकारान्तरं प्रयुञ्‍जीत ।
अषि हि विनियुक्तकर्तृकमेव कार्यमिति शब्दादवगम्यते</q> ।</p>
<p>एतदुक्तं भवति-[विनि]युक्तस्याधिकारः तथापि तावन्मात्रेणैव कार्यसामर्थ्यात्
न सहायत्वेनाप्रकृतानामुपादानादिति ।</p>
<lg><l>।। ४ ।। अर्थसमवायात् प्रायश्चित्तमेकदेशेऽपि ।। १० ।।</l></lg>
<p><q>इहैतावच्छ्रूयते <quote>‘भिन्ने जुहोति’</quote> न पुनः कृत्स्‍नभिन्ने एकदेशभिन्ने
वा इति । तत्र संशयः किं भिन्नस्यैवयः संस्कारः उत भेदेनापगतोऽधि-
कार इति</q> । अनेन भाष्यकारीयस्य सन्देहस्य करणे संदेहः कृतः । ननु य[द्य]त्र
भेदनवतोऽधिकारः तदा अधिकारान्तरत्वे सति दर्शपूर्णमासाङ्गता न स्यात् । ततश्च
प्रकरणबाध इति अधिकृताधिकारादङ्गत्वसिद्धिः ।</p>
<p>पूर्वपक्षमाक्षिपति---<q>अत्रोच्यते - भेदनवतो होमश्चोद्यते <quote>‘तस्मात् भिन्ने
जुहोति’</quote> इति</q> । भेदनमात्रमत्र श्रूयते न पुनः परित्यक्तसामर्थ्यस्य अपरित्यक्तसामर्थ्यस्य
वा भेदनवत् इति विशेषोऽवगम्यते । अविशेषे च परित्यक्तसामर्थ्यस्य संस्कारानुप-
पत्तेः भिन्नसंस्कारकत्वे निरस्ते भेदवतो होमश्चोद्यत इति वदामः ।</p>
<p>समाधत्ते --- <q>पूर्वपक्षवादी तु कार्यत एव विशेषोऽवगम्यत इति मन्वानः
समर्थसंस्कारं मन्यते । एवमारादुपकारककल्पना च कृता भवति ।
अधिकरणाशङ्कानिवृत्तिश्च न वक्तव्या भवति</q> । अयमाशयः-सन्निपत्योपकारा-
दारादुपकारताङ्गसंशये सति सन्निपत्योपकाराश्रयणं न्याय्यम् । अन्तरङ्गत्वात् ।
<pb n="150"/>
तेन होमस्यापि भिन्नसंस्कारत्वेन सन्निपत्योपकारकत्वाश्रयणं न्याय्यम् । न च
परत्यक्तसामर्थ्यं संस्कारमर्हतीति कार्यपर्यालोचनया परित्यक्तसामर्थ्यं भिन्नं प्रतीयते ।
सप्तमी त्वियं अगारे गावो वास्यन्तामिति च द्रष्टव्या । तेनाधिकरणभूतस्यैव
संस्कारात् तन्निवृत्तिरपि वक्तव्या न भवति । राद्धान्तमाह---<q>अत्रोच्यते-सत्यमेवं,
किन्तु अत्र सप्तमीनिर्देशात् न कर्मभावो भिन्नस्य</q> । न हि कर्मभावे सप्तमी
भवति । यत्तु <quote>‘अगारे गावो बध्यन्तां’</quote> इति तत् प्रमाणान्तरतस्तथावगमात् ।
अत्र तु न तथा । किन्तर्हि निमित्तभाव एव सप्तमीयम् तेन भिन्नस्य निमित्तता ।
युक्त्यन्तरं चाह---<q>संस्कार्यत्वे च न नित्यसंस्कारस्य अङ्गभावः शक्यते
प्रतिपत्तुम् भिन्नस्यानित्यत्वात्</q> । होमस्तावत् नित्यमङ्गम् । तदनुरूपं च
च द्वारमाश्रयणीयम् । यदि च भिन्नसंस्कारो द्वारं स्यात् तदा भोदनस्यानित्यत्वात्
तत्समाधानद्वारो होमोऽपि न नित्यः स्यात् । अतस्सोऽयमनन्वयी शास्त्रार्थः स्यात् ।
निमित्तभावे एवम् । नायं दोषः । नित्यानित्यसंयोगलक्षणो दोषो न भवति सति
निमित्ते त्वङ्गत्वावगमात् नैमित्तिकमेवाङ्गम् न पुनः संस्कारपक्षे निमित्तेऽसति अङ्ग-
होम इति शक्यते वक्‍तुम् । न च निमित्तमधिकारिणां मते उपपद्यत इति दर्शितम् ।
तेन भेदवतो होमश्चान्यत इति ।</p>
<p>चोदयति---<q>अथ कस्मादधिकरणसप्तम्येवेयं न भवति ।</q> उत्तरं---<q>न
भवति आहवनीयबाधप्रसङ्गात्</q> ।</p>
<p>सर्वहोमेष्वाहवनीय[स्य] प्राप्तत्वात् भवतु बाध एवेति चेत् तत्राह---<q>अन्यथा
वोपपत्तेः</q> निमित्ते सप्तमी(ते) त्वेनाप्युपपत्तौ न बाधः शक्यते वक्‍तुम् । <q>अथ
कस्मान्निमित्तनैमित्तिकसंबन्ध एव न चोच्यते किमधिकारिविशेषणेन भेद-
निमित्तमिति</q> । एतावदेव किमिति प्रधानहोम एव न ज्ञाप्यते किमित्यपरं
होमान्तरमाश्रीयते तत्र च भेदनमधिकारिविशेषणमिति ।</p>
<p>उत्तरं---<q>सिद्धविषयो हि संभवति । न च सिद्धविषये वेदस्य प्रमाण्य-
मस्तीत्युक्ते भवति</q> । यदि वेदेऽपि सिद्धानुशासनं स्यात् तदा निमित्तनैमित्तिक-
भावमात्रे वाक्यं पर्यवस्येत् । न चैतदस्ति अनुष्ठानोपदेशकत्वादिति होमानुष्ठान-
विधिरेव । होमानुष्ठाने चाधिकारिविशेषणस्यैव निमित्तत्वमित्यक्तम् । तस्माद्भेदनवतो
होमश्चोद्यत इति सिद्धम् । <q>शेषमुक्तम्</q></p>
<lg><l>।। ५ ।। क्षामे तु सर्वदाहे स्यादेकदेशस्यावर्जनीयत्वात् ।। १७ ।।</l></lg>
﻿<pb n="151"/>
<p>दर्शपूर्णमासयोः श्रूयते---अथ यस्य पुरोडाशौ क्षायतः तं यज्ञं वरुणो
गृह्णाति । यदा तद्धविष्कं कर्म सन्तिष्ठते अथ तदेव हविर्निर्वपेत् यज्ञो यज्ञस्य
प्रायश्चित्तिरिति । तत्रायमर्थः-यस्य यज्ञस्य पुरोडाशौ क्षायतः तं यज्ञं वरुणो गृह्णाति
यदा तद्धविष्कं कर्म सन्तिष्ठते तदा तदेव हविः पुनर्निर्वप्तव्यमिति । यस्य पुरोडाशौ
क्षायत इति पूर्वाधिकरणन्यायेन कृत्स्‍ने चैकदेशे च क्षामे निमित्तस्य हविःक्षाण-
लक्षणस्य विद्यमानत्वात् । यस्य पुरोडाशौ क्षायत इति वचनविहितेन नैमित्तिकेन
भवितव्यमिति पूर्वपक्षवादी मन्यते । यदि क्षामसंस्कारार्थमेतत् तदा एकदेशक्षाम एव
प्रायश्चित्तं स्यात् न कृत्स्नक्षामे । कृत्स्नक्षामेऽपि निमित्तसंभवात्तत्रापि युक्तमेव । न
च कृत्स्‍नेक्षामे इत्यपि विशेषः श्रूयते । [अतः] उभयस्मिन्नपि क्षामे प्रायश्चित्तं
युक्तम् । तद्धविः [संस्था] व्यपदेशो निर्विषय एवैतत्स्यात् (?) । <q>नन्वेवमप्येक-
देशक्षाम एव प्रायश्चित्तं स्यात् । शब्दश्चैवमुपपन्नो भवति । यदि हि
अकृत्स्नक्षामे एतद्वचनं स्यात् तदा तद्धविः सन्तिष्ठत इति संभवति</q> ।
अयमर्थः-सर्वदाहे तु दग्धे हविः संस्थानानुपपत्तेः तद्धविर्व्यपदेशो न घटते सर्वदाहे
तु हविरन्तरमुपादाय प्रयोगे क्रियमाणे तद्धविर्व्यपदेशो निर्विषय एव स्यात् ।</p>
<p>नन्वैवमपि एकदेशदाह एव प्रायश्चित्तं स्यात् न कृत्स्‍नदाहे । न हि तदा
तद्धविर्व्यपदेशो घटत इति । सत्यम् । तत हविः यस्य तद्धविः इति व्यपदेशः
एकदेशदाह एवोपपद्यते । तथापि आर्त्यधिकरणन्यायेन यज्ञसंस्थैव निमित्तं न पुनः
तेन हविषा संस्थानं निमित्तं, तेनान्येन [अ]दहतापि हविषा क्रियमाणे नैमित्तिकं
युक्तमेवेति । किन्तु यदि सर्वदाह एवैतद्वचनं स्यात् तदा तद्धविः शब्दात्
प्रायश्चित्तमित्युक्तं तदन्वारुह्यवादमात्रम् ।</p>
<p>एवं प्राप्तिऽभिधीयते---<q>अपरिहार्यत्वादेकदेशक्षाणस्य सर्वक्षाणनिमित्तं
प्रायश्चित्तमिति युक्तम्</q> यस्य पुरोडाशौ क्षायत इति विशेषवचनं सर्वदाह एवोप-
पद्यते एक देशदाहे तु सर्वस्य संभवात् विशेषवचनं नोपपद्यते । तस्मात् कृत्स्‍नक्षाण-
प्रायश्चित्तमिति ।</p>
<p>अत्र चोदयति---<q>यावत्पाकं हि या क्षाणता सा भवत्वपरिहार्या
पाकानौपयिकी तु या क्षाणता सा किमिति निमित्तं न भवति</q> । यावत्या
क्षामतया विना न पाक एव निष्पद्यते तावती क्षामताऽवश्यंभाविनी माभून्निमित्तम् ।
यया विनापि पाको भवति तावती कादाचित्का निमित्तमस्तु । स चैकदेशक्षामेऽपि
<pb n="152"/>
संभवति । लौकिका अपि हि अनीप्सिते पाकानौपयिके दाहे क्षामशब्दं प्रयुञ्जते
दग्धो गुळः दग्ध ओदन इति । तेनानीप्सितं पाकानौपयिकं क्षाणमिति ।</p>
<p>परिहरति---[सत्यं] <q>यथा भवानाह, अनीप्सितं पाकानौपयिकं क्षाण-
मभिप्रेतमिति । तदेव न ज्ञायते कियदीप्सितमिति</q> । तेन ईप्सितपाका-
नौपयिकत्वेन विशेषो ज्ञातुं न शक्यते । आक्षेप्ता आह---<q>किमिति न ज्ञायते ।
पुरोडाशसिद्धिरपेक्षिता । यावता पाकेन पुरोडाशः सिद्ध‍यति तावान् पाक
ईप्सितः</q> ।</p>
<p>समाधाता आह---<q>सत्यं पुरोडाशसिद्धिरीप्सिता सैव तु न ज्ञायते
कियता क्षाणेन तु सिध्यति कियदनुपयोगीति</q> । अयमाशयः - यावता पाकेन
पुरोडाशः सिद्ध‍यति तावानीप्सितः (तावतानीप्सितं) तेन यावानेव पुरोडाशसिद्धि-
विघातकारी पाकः तावानेवानीप्सितः । स च सर्वदाह एव । तावता हि पुरोडाश-
बुद्धिरपैति । लैकिके पुनः लोक एव प्रमाणं ईप्सितानीप्सितत्वे । तत्र नियमो
नास्ति प्रतिपुरुषमीप्सितभेदात् । तस्मात् सुष्ठूच्यते---<q>अपरिहार्यत्वादेकदेश-
क्षाणस्य सर्वक्षाण एव प्रायश्चित्तमिति</q> । तच्छब्दपरिहारस्तूक्तः अन्येनापि-
हविषा संस्थाप्यमानं कर्म तद्धविश्शब्देन लक्षयितुं शक्यत इति ।</p>
<lg><l>।। ६ ।। 1यथाश्रुतीति चेत् ।। २२ ।।</l></lg>
<p>ननु चोद्दिश्यमानस्य विशेषणमविवक्षितमिति ग्रहाधिकरणे उक्तम् ।
तेनैवाधिकारिणोऽपि विशेषणमविवक्षितमित्युक्तम् । तेन पुनरुक्तत्वादना-
रभ्यमेवाधिकरणम् ।</p>
<p>परिहरति---<q>सत्यं केन वोक्तं न प्रतिपादितमिति । यदि प्रतिपादितं
किं तर्हि अनेनेदं अनेन किमधिक्रियमाणविशेषणं विवक्ष्यते नेति
चिन्त्यते</q> । अस्यार्थः---उद्दिश्यमानस्य विशेषणमविवक्षितमिति तत्रोक्तम् ।
इह तु अधिक्रियमाणस्य विशेषणमविवक्षितमिति प्रतिपाद्यते । तेन नास्ति
पौनरुक्त्यमिति भावः ।</p>
<p>ननु उद्दिश्यमानविशेषणविवक्षाभिधाने नेदमुपलभ्यत इति अत्राह---
<note>1. 1438</note>﻿
<pb n="153"/>
<p><q>नचाधिकार्युद्दिश्यते । किं तर्हि कर्मण्यधिक्रियते । अन्या अधि-
कारिता अन्या चोद्दिश्यमानतेति मन्यते</q> । विधेयस्य विषयतापत्तिरुद्धेश्यत्वं,
कर्मणि स्वामित्वमधिक्रियमाणत्वम् । तेन यत्र विधेयार्थत्वेनोद्दिश्यते तद्गता सा
चिन्ता । अत्र तु नियोज्यगता चिन्तेति विशेषः ।</p>
<p><q>अत्र पूर्वपक्षवादी पदद्वयविशिष्टामार्तिं अधिक्रियमाणविशेषणतया
मन्वानः पदद्वयविशिष्टार्तिं निमित्तमित्याह---यस्योभयं हविरार्तिमार्च्छे-
दिति</q> । आख्यातेनार्तिरुच्यते । सा च हविरुभयपदाभ्यां युगपत् विशेष्यते
क्रय इवारुणैकहायनीभ्याम् । (ते)विशिष्टा चासौ पुरुषविशेषणमिति । उभयविशेषण-
विशिष्टा आर्तिः निमित्तम् । ऋच्छतिश्च धातुः आङ्पूर्वः आर्तौ वर्तते आर्तिशब्दोऽपि
क्तिन्नन्तः तस्मादेव व्युत्पाद्यते । उपसर्गादृति धातौ (पा. सू ६-१-११) इति
वृद्धौ कृतायां रपरत्वे च राल्लोपे इलोपे; आर्तिमार्च्छेदिति तु यदुच्यते तदा ओदन-
पाकं पचतीतिवत् द्रष्टव्यम् । <q>राद्धान्तवादी तु सत्यं, सर्वविशेषणविशिष्टोऽधि-
कारी गम्यते । न पुनरेकपदीभूतैः विशेषणैः विशेष्यते समासाभावात्
एकपदीभूतानि एतानि न भवन्ति । ततः किं ? इदं ततो भवति अधि-
क्रियमाणविशेषणं हि फलतया निमित्ततया वा गम्यते । न कर्मणः
पुनः पुनः स्वविशेषणतया</q> स्वस्यात्मनः या विशेषणता तया नावगम्यते ।
विशेषणमात्रमाह---<q>पर्यवसायी न भवतीति</q> । किन्तु कर्मणः फलत्वेन
निमित्तत्वेन वाऽवतिष्ठते । तच्चेदानीं फलं वा निमित्तं वा । यथैवाधि-
कृतविशेषणतयाऽवगतं तथैव भवितुमर्हति । स्वपदार्थप्रयुक्तं च विशेषणतयावगतं
न तत्कार्यादृते शक्यत एकीकर्तुम् । स्वकीये पदार्थे च प्रयुक्तं पदजातं अधिकारि-
विशेषणतयाऽवगतं न शक्यते कार्यादृते उपादेयादृते एकी कर्तुम् । यथा क्रय उपा-
देयत्वेन चोदितः एकीभूतविशेषणविशिष्टोऽवगम्यते । न तथेहावगन्तुं शक्यते
अनुपादेयत्वादार्तेः । न चेदं कार्यं निमित्तपर्यन्तत्वादस्याधिकारस्य । न च निमित्त-
मुपादेयं भवति । अतो नेदं परस्परसंबन्धनिमित्तत्वेनोपादातुं शक्यते । एकं
चेदं वाक्यम् । <q>तस्मादन्यतरदत्र निमित्तत्वेन प्रतिपत्तव्यम् । नोभयम्</q> ।
हविरार्तिर्निमित्तं नोभयं विशेष्यत्वाद्धविषः । आनन्तर्याच्च । तेन हविषि
आर्ते निमित्ते उभयपदमनुवादः---<q>यद्येकपदीभावावगमाभावात् उभयत्व-
विशिष्टं हविर्निमित्तं तदा किं हविरेव निमित्तं</q> ? उत्तरं---<q>न आर्तिविषयभूत-
मिति ब्रूमः</q> ।</p>
﻿<pb n="154"/>
<p>ननु च आर्तिरपि नैव हविषा एकपदीभूता कथं तद्विषयभूतस्य विशेषणता ।
नैष दोषः । भावाश्रयत्वान्नाम्नः । न हविः[षः] पुरुषेण संबन्धः । अभावार्थानां
क्रियाकारकसंबन्धपूर्वक एव परस्परसंबन्धः । परस्परं पुनः नाम संबन्धि । एकपदी-
भाव एव हेतुः तेनार्तिसंबन्धात् पुरुषसंबन्धः । तेना[र्त]र्तिमेव हविः पुरुषस्य
विशेषणमिति आर्तिविशेषणीभूतमेव हविः निमित्तमिति सिद्धम् ।</p>
<p><q>ननु वाक्यादपि परस्परसंबन्धो नाम्नामवगम्यते---यथा देवदत्तस्य
गाव इति</q> । परिहरति---<q>बाढं स तु वैभक्तिकः । विभक्तिश्च द्वयोरेव
संबन्धमाचष्टे, न पुनरन्येनापीति</q> । औत्सर्गिकमिदं, तेन हविरार्त्यैव संबध्यतां,
नोभयत्वेन । तस्मादार्तिविषयं हविर्निमित्तं विशेष्या [त्वा]दानन्तर्याच्च । आर्तिविषयमिति
नपुंसकनिर्देशः हविर्विशेषणत्वात् ।</p>
<p><q>ननु चोभयशब्दे निमित्तत्वेन परिगृह्यमाणे हविषोऽपि अनुप्रवेशः
सिद्धो भवति । उभयत्वस्य नित्यसापेक्षत्वात् । अतः सकलपदानुगुण्येन
तथैव सम्बन्ध आश्रीयताम्</q> । यस्योभयं(हविः) आर्तिमार्च्छेत् किं तदुभयमित्य-
स्यामपेक्षायां हविरेव परिगृह्यते ।</p>
<p>परिहरति---<q>असंबन्धज्ञो भवान् पदार्थजातस्य विशेषणं हि विशेष्य-
मपेक्षमाणं विषयतयाऽपेक्षते</q> नात्मनोऽवच्छेदकतया । उभयत्वं सङ्ख्या । सा च
आर्तिविषयतया भवितुं नार्हति इति आर्तिविषयं द्रव्यमेवापेक्षते । तेन यद्युभयत्वं
हविरपेक्षते तथापि विशेषणत्वेन नैवापेक्षते । किञ्च आर्तिविषयतया आर्तिविषयभावे
च तस्य तदेव निमित्तं भवति तदाह---<q>न चेदमवच्छेदकं, अपितु विषयः ।
विषयः पुनः विशेषणनिरपेक्षः निमित्ततामापद्यते इति हविरार्तिमात्रमेव
निमित्तं व्यर्थ एवोभयपदाकाङ्क्षोपन्यासः</q> । यदिदं हविषो द्रव्यत्वेन
आर्तिविषयत्वं नोभयत्वस्य तदिदमुक्तं---<q>मृष्यामहे न हविषो विशेषणमिति</q>
अकार्यतया अनुपादेयतया चाधिकृतविशेषणानां यावन्तः परस्परसंबन्धाः प्रदर्श्यन्ते
यावत्संभवत्संभवतामिदमेव निराकरणमित्युपरम्यते समासं विना परस्परसंबन्धानां
विशेषणत्वानुपपत्तिरिति इदमेव निराकरणं भाष्यकारेणापीति इयतामुपन्यासो निरा-
करणस्य व्याप्तिप्रदर्शनार्थ एव कृतः । न हि प्रमाणादृते निमित्तसमाहारस्सिद्ध‍यतीति
सिद्धं हविर्मात्रविषयार्तिर्निमित्तमिति ।</p>﻿
<pb n="155"/>
<lg><l>।। ७ ।। होमाभिषवभक्षणं च तद्वत् ।। २४ ।।</l></lg>
<p>अत्रापि द्वयोर्नाम्‍नोः परस्परसंबन्धो नास्तीति अधिक्रियमाण-
विशेषणत्वेपि प्रत्येकं निमित्तभावः</p> । अस्यार्थः---अभिषुत्य हुत्वा भक्षयती-
त्यत्र द्वयोः वत्वान्तयोर्नाम्‍नोः परस्परसंबन्धो नास्तीति यद्यपि वस्तुस्थित्या परस्परसंबन्ध-
योरपि पुरुषविशेषणत्वं संभवति तथापि शब्दसामर्थ्यानुसारेण प्रत्येकमेव निमित्तभावः
<quote>‘अभिषुत्य भक्षयन्ति’</quote> तथा <quote>‘हुत्वा भक्षयन्ति’</quote> इति । तेन ये अभिषवमात्रेऽपि
कर्तारः तेऽपि भक्षयन्ति । येऽपि होम मात्रे तेऽपीति । <q>न चोभयपदवदविवक्षा
संभवति</q> । यथा उभयपदमविवक्षितं तथाऽभिषवे निमित्ते हुत्वेति न विवक्षितं
अनुवादमात्रम् । न च शक्यं वक्‍तुं हविषोऽन्यस्योभयत्वं निमित्तं भविष्यतीति ।
अन्यस्यानुपादानात् हविषश्चोपादानात् तद्विषयत्वमेवोभयत्वे प्रतीयते । इह पुन-
रविशेषादुभयं निमित्तम् । अभिषवे निमित्ते होमस्य निमित्तता न प्राप्ता । तथा
होमे निमित्तेऽभिषवस्येति नानुवादोपपत्तिरिति ।</p>
<p><q>ननु चाभिषुत्य हुत्वेति संबन्धो भवति । क्‍त्वाप्रत्ययस्य समान-
कर्तृकार्थत्वात् द्वितीयेन विना धात्वर्थेन तदनुपपत्तेः</q> । तदवश्यापेक्षणीये
अभिषुत्येति भवति । हुत्वेति तु भक्षयतीत्येतदपेक्षम् । तेनाभिषवहोमयोः परस्पर-
सहितयोः निमित्तत्वमिति । परिहरति---<q>सत्यं क्रियान्तरापेक्षिता क्त्वाप्रत्ययस्य
न पुनः क्त्वान्तक्रियापेक्षिता । तस्या अप्यन्यपरत्वात् । न हि द्वयोर-
प्रधानयोः मिथस्संबन्धो युक्तः</q> । किन्तु सर्वं प्रधानेनैव संबध्यते प्रधानं च
भक्षयतीत्येतत् न तु हुत्वेति । तस्यापि भक्षयतीत्येतस्मिन् गुणभावात् । तस्मादय-
मभिसम्बन्धः अभिषुत्य भक्षयति, हुत्वा भक्षयति इति । <q>क्रमविधानं त्वत्र नैव
संभवति प्राप्तत्वात्</q> । अभिषुत्यैव होमः प्राप्तः हुत एव च भक्षणम् प्रतिपत्ति-
त्वात् । नाप्यभिषवहोमयोः भक्षणाङ्गत्वेन विधानम् अधिकृतविशेषणत्वात् । नापि
स्वार्थविधानं, अभिषवस्य <quote>‘सोममभिषुणुयात्’</quote> इति प्रासत्वात् । <quote>‘सोमेन यजेत
इति च होमस्य । तस्मान्निमित्तनैमित्तिकविधिरेवायम् । स च प्रत्येकमिति
पूर्वः पक्षः ।</p>
<p>अत्राभिधीयते---समानकर्तृकतावगमात् क्त्वान्तानामभिषवहोमयो-
श्चान्यतः प्राप्तत्वात् एककर्तृकत्वस्यैव अभिषुत्य हुत्वेति चोद्यते ।</p>﻿
<pb n="156"/>
<p>अस्यार्थः क्त्वान्तेन शब्देन समानकर्तृकता उच्यते । होमाभिषवौ च
समानकर्तृकौ सिद्धौ । तेन स एव समानकर्ता उच्यते । तेनायमर्थः सम्पद्यते---
अभिषवहोमयोः द्वयोः कर्ता भक्षयति इति । अत्रायं पूर्वः पक्षः ।</p>
<p><q>ननु च द्वयोः क्त्वान्तयोः परस्परसंबन्धो नावगम्यते । अन्यार्थ-
त्वात् व्यतिरिक्तविभक्त्यन्तरयुक्तयोरिव</q> । यथा अरुणयैकहायन्येति च
प्रातिपदिकाव्यतिरिक्तकरणत्वाभिधायितृतीयान्तयोः परस्परसंबन्धो न भवति । तथा
क्त्वान्तयोरपि न युक्तं, अव्यतिरिक्तप्रथमान्तयोर्भवत्येव संबन्धः न व्यतिरिक्त-
विभक्त्यन्तयोः । परिहरति---</p>
<p><q>सत्यं, यत्र प्रमाणान्तरं नास्ति तत्र प्रधानक्रिययैव क्त्वान्तस्य
संबन्धः । यत्र पुनः प्रमाणान्तरावगतै(रे)व तद्विषयता न तत्र विषयान्त-
रावगतिर्भवति प्रमाणान्तरेण एकवाक्यलक्षणेन</q>1, यत्र क्त्वान्तयोरेककर्तृविषय-
ताऽवगता न तत्र कर्त्रन्तरावगति । यदि हि एकविषयता न स्यात् तदा एक-
वाक्यता न स्यात् । एकवाक्यता चावगम्यते । तेनैकवाक्यत्वात् तयोः क्त्वान्तयो-
रपि परस्परसंबन्धः । यथा कृष्णस्य देवदत्तस्य गाव इति । किन्त्वेकवाक्यता-
बलात् कृष्णगुणस्य देवदत्तस्यैवेति संबन्धो भवति । एवमत्रापि अभिषुत्य हुत्वेति
एककर्तृविषयमेवाधिकारिविशेषणमवगमयति एकवाक्यत्वात् । अधिकृतमुखेन च
विशेषणस्य(ा)विध्यन्वयात् सिद्धा समाहारस्य निमित्तता । समाहृतविशेषण-
विशिष्टस्या धिकारात् सिद्धा समाहृतयोरेव निमित्तता । न चोभयपदवत् निवर्तयितुं
सामर्थ्यं नास्तीति शक्यते वक्‍तुम्, भिन्नद्वारत्वात् पदद्वयस्यास्य कर्तरीति । तत्र
पुनः विधिद्वारकमेव पदद्वयमिति विशेषः अभिषवहोमयोस्त्वनन्यतन्त्रत्वात् निवर्तयितुं
सामर्थ्यमस्ति । अभयपदं हविर्विषयमेव । तेन हविर्मात्रार्तिनिमित्तं न शक्‍नोति
निवारयितुम् । अयं तु केवलस्य निमित्ततां शक्‍नोत्येव वारयितुमिति ।</p>
<lg><l>।। ८ ।। 1पुनराधेयमोदनवत् ।। २६ ।।</l></lg>
<p><quote>‘यस्योभावग्‍नी अनुगतौ’</quote> इति उभयशब्दस्याग्निविषयत्वात् हवि(षु)
[ष्ष्विव] नैवैकस्य वारणे सामर्थ्यंमस्तीति2 एकस्मिन्नप्यनुगते नैमित्तिकमिति
<note>1. लक्षणं न- मा</note>
<note>2. सामर्थ्मं नास्ति - मा</note>
<note>3. p. 1447</note>﻿
<pb n="157"/>
पूर्वपक्षवादी मन्यते । अनुगतस्याग्निमात्रस्य सूर्येणाभ्युदयोऽभिनिम्रोचनं च
निमित्तत्वेन श्रूयमाणं उभयशब्देन निवर्तयितुं न शक्यते उभयशब्दस्याग्निविषयत्वात् ।
तेन प्राप्तस्यायमनुवाद इति । <q>राद्धान्तवादी तु सत्यं निमित्तभावो वारयितुं न
शक्यते नैमित्तिकं तु एकस्मिन्ननुगते नोपपद्यते</q> उभयार्थत्वेन ज्ञातत्वात् ।
ज्ञातस्य च पुनर्विधानात् पुनराधेयमेव तस्य प्रायश्चित्तिरिति । यदेवाधानमग्न्यु-
त्पादकतया अनुगमे नैमित्तिकमिति सिद्धम् ।</p>
<lg><l>।। ९ ।। 1पञ्चशरावस्तु द्रव्यश्रुतेः प्रतिनिधिः स्यात् ।। २८ ।।</l></lg>
<p><q>निर्वपतिसंबन्धात् प्रतिनिधिनियमं मन्यते पूर्वपक्षवादी</q> । ऐन्द्रं
पञ्चशरावमोदनं निर्वपेत् इति निर्वपतिश्रवणात् सान्नाय्ये विपन्ने च द्रव्यान्तरं
निर्वपेदिति चोद्यते । यदि हि कर्मान्तरं विधीयते तदा तत्र निर्वापस्य चोदकप्राप्तस्य
अनुवादकः स्यात् ।</p>
<p><q>कथमस्मिन्नपि पक्षे ऐन्द्रशब्दः ?</q> यद्योदनं निर्वपेदिति विधीयते कथ-
मैन्द्रशब्दः । न हि सोऽपि विधेयार्थोऽवकल्पते वाक्यभेदप्रसङ्गात् । उत्तरं---
<q>प्राप्तत्वादनुवादं मन्यते</q> । प्रतिनिधीयमानं द्रव्यमैन्द्रमेव प्राप्तं इन्द्रस्य तस्मिन्
कर्मणि देवताभावात् । ननु च महेन्द्रोऽपि[महेन्द्रस्यापि] तत्र देवताभावात्; न
चेन्द्रशब्देन महेन्द्रोऽभिधातुं शक्यते । अतः कथमनुवाद इति तत्राह---</p>
<p><q>प्राप्तत्वान्महेन्द्रशब्दाश्रवणमपि अदोषः</q> नावश्यं सर्वमेव प्राप्तमनुवदित-
व्यमिति भावः । <q>अत्रोच्यते । यतः प्राप्तं नावश्यं सर्वमेवानुवदितव्यं
विनापि तेन विवक्षितार्थसिद्धेः</q> । अत एव कर्मान्तरमिदं; अन्यथा हि माहेन्द्र-
शब्दवत् ऐन्द्रशब्दोऽपि न वक्तव्यः स्यात् । उक्तश्चायम् । स च यस्मिन् पक्षेऽर्थवान्
स एव पक्षः आश्रयितुं न्याय्यः । तस्माद्विधानार्थतैव न्याय्या ।</p>
<p>नन्वेवमपि निर्वपतिशब्दोऽनर्थक इत्यत्राह---<q>निर्वपतिशब्दस्तु प्रत्य-
योच्चारणमवश्यं वक्तव्यमिति विशेषः</q> । ऐन्द्रशब्दस्सर्वत्रानर्थकः निर्वपतिशब्दस्तु
कर्मविधानार्थं यो विधिस्स वक्तव्यः । तदर्थतयाप्यर्थवानेवेति ।</p>
<note>1. p. 1448</note>﻿
<pb n="158"/>
<lg><l>।। १० ।। 1स प्रत्यामनेत् स्थानात् ।। ३० ।।</l></lg>
<p><q>पञ्चशराव इदानीं चिनत्‍ते---किं स्वतन्त्रं कर्मान्तरं उत दर्शपूर्णमा-
साधिकृतस्यैव तन्नाशे तत्कार्यसाधनमुपदिश्यते उतामावास्याङ्गमिति</q> ।
स्थिते कर्मान्तर[त्वे]हि चिन्तोपपद्यते । इदानीमिति वदन् पक्षत्रयमत्र चिन्त्यत इति च
दर्शयति । तेन भाष्ये अमावास्यां प्रत्यामनेदिति पक्षः तदा[तथा]किं कर्मान्तरं
स्वतन्त्रं उत तदङ्गमेवेति द्रष्टव्यम् । तत्र पूर्वपक्षवादी तावत् विनष्टस्याङ्ग-
भावोऽनर्थकः । अतः तत्कार्यस्यैवेदं साधनमिति मन्यते । स्वतन्त्रपक्षोऽपि मन्दतया
नोपन्यस्तः । <q>राद्धान्तवादी तु स्वातन्त्र्ये तावदधिकारान्तरकल्पनैव दोषः</q> ।</p>
कार्यकरणत्वेऽपि प्रधानं प्रमाणं नैवाङ्गि अङ्गता पुनः प्रकरणाम्‍नानादवसीयते ।
ननु विनष्टस्य अङ्गभावोऽनर्थक इत्युक्तम् । अङ्गविनाशादेवाविनाशो भविष्यति ।
हविषि किल विपर्न्‍न कर्मणो द्रव्यान्तरेण क्रियमाणस्य वैगुण्य संभवति । तच्च वैगुण्य-
मङ्गविधानादेव प्रतिसमाधास्यते ।</p>
<p><q>ननु चान्यथापि इदं विधानमुपपन्नमित्युक्तम् । कार्यकरणतया
विधानोपपत्तेः स शक्यतेऽङ्गतया विधानम्</q> । उत्तरं---<q>न प्रकरणेऽन्यथोष-
पद्यते</q> । प्रकरणादङ्गतैवावगम्यते । प्रत्यक्षश्च प्रकरणपाठः । कार्यस्वातन्त्र्ययोस्तु
कल्पनोपपद्यते । तस्मादङ्गतैवेति युक्तम् ।</p>
<lg><l>।। ११ ।। 2विश्वजित्त्वप्रवृत्ते भावः कर्मणि स्यात् ।। ३२ ।।</l></lg>
<p><q>आगुरतः कर्म चोद्यते । अत्र संशय इति</q> । अनेन सविषयतया[तां]
न्यायस्य दर्शयति विश्वजिद्वा भवति अन्यद्वा । सर्वथा पदागूर्यमाणस्य कर्म चोद्यते ।
तत्रायं विचारः---आगुरत इति रूपसिद्धौ यत्नः कर्तव्यः । गुरतेरनुदात्तेत्त्वात्
आत्मनेपदप्रसक्तेः । संशयस्वरूपमाह---</p>
<p><q>किं यदागुरितं सत्रादि तत्प्रवृत्तौ सत्यामेव इदं कर्म उत अविशेषेण
अथ[अ]प्रवृत्तावेवेति</q> । अनेनाविशेषपक्षो यद्यपि भाष्यकारेणोपन्यासकाले मन्द-
त्वान्नोपन्यस्तः तथापि निराकरणदर्शनादुपादातव्यः इति दर्शितम् । आगुरितमिति
<note>1. p. 1149</note> <note>2. p. 1451</note>﻿
<pb n="159"/>
शब्दसाधुतायां यत्न आस्थेयः । गुरीधातोरीदित्वादिट्प्रतिषेधोपपत्तेः । विशेषानु-
पादानादविशेषेण1 इति प्राप्ते उच्यते---</p>
<p>आगूर्यमाणस्य प्रवृत्तौ विश्वजित् इति । एवमङ्गता भवति । न निमित्तपर्य-
न्तोऽधिकारः कल्पितो भवति । आगूर्यमाणेभ्यः प्रवृत्ते कर्म विधीयमानं आगोरण-
निमित्तकं भवति । तच्च न युक्तम् । अधिकारान्तरकल्पनाप्रसङ्गात् । प्रवृत्ते तस्येद-
मङ्गमिति कल्पना लघ्वी । अविशेषे पुनः निमित्तपर्यन्तता । प्रवृत्त्यभावपक्षेऽङ्गतैवेति
विप्रतिषिद्धम् । स्वतन्त्रताङ्गत्वयोर्विरोधात् ।</p>
<p><q>अत्रोच्यते---अप्रवृत्तस्यै वेदं कर्माऽऽगुरमाणस्य चोद्यते । आगूर्य-
माणस्यागोरणविशेषार्थत्वात् न शक्यते विधेयस्याङ्गता वक्‍तुम्</q> । <quote>‘यः सत्रा-
यागुरते स विश्वजिता यजेत’</quote> इति नायमभिसंबन्धः <quote>‘सत्राय विश्वजिता यजेत’</quote> इति
व्यवहितान्वयप्रसङ्गात्, किन्तु सत्रायागुरते इति । तेनागोरणविशेषणत्वात् आगूर्य-
माणं प्रत्यङ्गता चतुर्थीबलेन विधीयमानस्य न शक्या सम्पादयितुम् । तेन स्वतन्त्र-
तैव न्याय्या ।</p>
<p><q>ननु चास्मिन्नपि पक्षे आगोरणस्य निमित्तपर्यन्तता कल्पनीया ।
तद्वरं समभिव्याह्रियमाणसत्राङ्गतैवाश्रीयताम् । निमित्तपर्यन्तत्वेऽपि
स्वतन्त्राधिकारान्तरमाश्रयणीयम्</q> । अङ्गत्वे तु तन्न भवतीति । उत्तरं---
<q>नायं दोषः आगोरणस्य समाप्तिपर्यन्तत्वात् आगूर्यमाणकार्यपर्यन्ततैवा-
श्रीयते</q> तस्मात् पूर्वाधिकृतकार्यपर्यन्ततैवेति न कार्यान्तरं कल्पितं भवति । आगोरण-
मुद्यमनं, उद्यमनं च समाप्त्यर्थम् समाप्तिश्च कार्यपर्यन्ततैवोच्यते उद्यमनं च तस्य
भवति । तेन सत्रता कार्यतया प्रतिपन्ना । तस्य विश्वजिद्विधीयमानः तत्कार्यपर्यन्त
एवावसीयते । अतः कार्यान्तरकल्पना नास्ति । तदेवैश्वर्यं विश्वजितापि पुरुषस्य
यतः साध्यते तस्मादयमेव पक्षः श्रेयान् विश्वजिता सत्रकार्यं कुर्यादिति ।</p>
<lg><l>।। १२ ।। 2वत्ससंयोगे व्रतचोदना स्यात् ।। ३४ ।।</l></lg>
<p><q>केयमधिकारे अङ्गाङ्गिचिन्ता । यदि काललक्षणा यदि वा श्रौतार्थः
उभयथाप्यङ्गप्रधानचिन्तैव</q> । एकत्र पक्षे श्रुत्या वत्सस्य व्रताङ्गतया विधिः ।</p>
<note>1. अविशेषणं-मा</note> <note>2. p 1452</note>﻿
<pb n="160"/>
अन्यत्र पक्षे लक्षितस्य एककाल[स्य]व्रताङ्गतयैव विधिरिति विशेषः तेन लक्षणे
सङ्गतिर्नास्तीति ।</p>
<p><q>अत्रोच्यते । श्रौते वत्से विधीयमाने विधिः काललक्षणायामधि-
कारः</q> । कथं ? उत्तरं---<q>एकत्र व्रते वत्सः चोद्यते</q> प्रत्यया[अमावास्या]ङ्गतया वा ।
अन्यत्र व्रतिनः कालः । कथं पुनः लक्षणायां व्रतिनः कालश्चोद्यते इत्यत्राह---
<q>न कालः कर्मणा संबध्यते । अनपेक्षितत्वात् प्रयोगाङ्गं स इत्युक्तम् ।</q>
एकदेशप्रयोग एव कालस्यापेक्षणीयत्वात् । ततः किमित्याह---<q>प्रयोगश्चाधि-
कृतस्येति</q> अधि(कृत्य)[तस्य]सम्बन्धः प्रयोगं चिकीर्षमाणस्य कालापेक्षायां कालो
विधीयमानोऽधिकृतस्यैव सम्बन्धितया विधीयते अधिकारनिबन्धत्वात् प्रयोगस्य ।
तेनाधिकार चिन्तायामस्ति सङ्गतिः कालविधावधिकारसम्बन्धित्वात् । <q>शेषमुक्तम्</q> ।</p>
<lg><l>।। १३ ।। 1कालश्चेत्सन्नयत्पक्षे तल्लिङ्गसंयोगात् ।। ४१ ।।</l></lg>
<p><q>ननु चैव पुरोडाशानामपि अनपायो हि कालस्येत्युक्तम् । किमत्रा-
भ्यधिकं चिन्त्यते । न, पौनरुक्त्यमाशङ्क्यते योऽप्येष पुरोडाशः पौर्णमास्या-
मस्ति असोमयाजिनः तस्यामसत्यपि अग्नीषोमीये पुरोडाशे पुरोडाशयोर्मध्य-
वर्तिकालः उपांशुयाजसंबन्धी विद्यत एवेत्युक्तम् । तद्वदिहापि</q> । असान्ना-
य्ययाजिनो वत्सापाकरणाभावेऽपि तत्कालस्यापायो नास्तीति तस्यापि कालविधिर्युक्त
एवेति सिद्ध एव राद्धान्तः ।</p>
<p><q>किमर्थमिदमधिकरणमारभ्यते ? अस्त्यत्र विशेषः---अधिकारमुखेनै-
तत्कालविधानम्</q> । अधिकृतस्यैवायं कालविधिरुक्तः । तत्र पूर्वपक्षवादी कालोप-
लक्षणपदार्थयुक्तस्यैवाधिकृतस्येति मन्यते । कालोपलक्षणेन वत्सापाकरणेन युक्त-
स्यैवाधिकारिणः कालविधिरयं युक्तः । न हि अन्यस्य तत्कालो विधातुं शक्यते ।
तदभावे तत्काल एवासौ न भवतीति भावः ।</p>
<p><q>राद्धान्तवादी तु - सत्यं अधिकृतस्यैवायं कालविधिः । कालसंभव-
मात्रे त्वधिकृतोऽयम्</q> । तस्य हि कालो विधातव्यः यस्य हि कालः संभवति तेन
संभव एवा धिकृतोऽयं तस्य कालविधिः । स च कालो वत्सापाकरणरहितस्याप्यस्ति ।</p>
<note>1. 1454</note>﻿
<pb n="161"/>
<p>ननु च वत्सापाकरणयुक्तः कालो नास्तीत्यत्राह---<q>न पुनरुपलक्षणमप्य-
धिकारं विशिनष्टि । कुतः ? उपलक्षणत्वादेव । अङ्गभूतो हि कालोऽधिकारं
विशिनष्टि । न पुनरुपलक्षणम् । प्रतीतिमात्रहेतुत्वात्</q> । यद्युपलक्षणमपि
कार्योपयोगि स्यात् तदा विशिंष्यादप्यधिकारम् । नचोपलक्षणं कार्यौपयिकम् । किं
तर्हि ? <q>उपलक्षणायैव</q> । तद्विशिष्टकालविशेषप्रतिपत्त्यर्थमेव । न च सता असता
वा उपलक्षणेन कश्चिद्विशेषोऽस्ति अस्य कालस्यान्यतोऽवगमात् । कस्मात् ? अनपायो
हि कालस्तत्रापि सिद्धं न केवलमेकपुरोडाशेऽयमिति ।</p>
<lg><l>।। १४ ।। 1प्रस्तरे शाखा श्रयणवत् ।। ४३ ।।</l></lg>
<p><q>अत्रापि विनियोगप्रतिपक्षतयाऽधिकार एव चिन्त्यते</q> । अङ्गविधौ
अङ्गभूतशाखाविधौ विनियोगः । कालविधौ प्रस्तरप्रहरणकाले शाखा प्रहरणं प्रति
विधीयमानाऽधिकृतस्यैव विधिः । न पुनः गुणार्थे तृतीयेयं शङ्क्यते । <q>उपपद-
लक्षणा हीयं न कारकलक्षणा । सहशब्दश्रवणात् सहप्रयोगनिबन्धनैवेयं
तृतीया न कारकलक्षणा । तेन कथं शाखायां गुणभावशङ्का</q> ।</p>
<p><q>सत्यं उपपदविभक्तिरियम् अप्राधान्यं तु अन्यथा नोपपद्यते</q> ।
तेन गुणभावं मन्यते । <quote>‘सहयुक्तेऽप्रधान’</quote> इति अप्रधानवाचिनः प्रातिपदिकात् इयं
तृतीया । तेन शाखा अप्रधानभृता गुणभूतैवावसीयते ।</p>
<p>अत्र चोदयति---<q>भवत्वत्र प्राधान्यं सहभावे, मा भूत् प्रस्तरे</q> । यद्यप्य-
प्राधान्ये सहार्थेयं तृतीया, तथापि तदप्राधान्यं सहभावे ।</p>
<p>किमिदं सहभाव इति? स प्रधानं यस्य तु प्रसिद्ध एव क्रियासंबन्धः, यस्य न
तदप्रधानं तेन प्रहरणसंबन्धः शाखाया उच्यत इति । <q>भवत्वप्राधान्यं शाखायाः
प्रस्तरं प्रतिगुणीभावो न युक्तः</q> । समाधते-<q>तत्सिद्धिस्त्विह न संभवतीति हि
पश्यन् पूर्वपक्षवादी सहभावमविवक्षितं मन्यते</q> । शाखायाः प्रहरणसम्बन्धस्यापि
अविदितत्वात् प्रस्तरस्य विदितत्वात् सहभावेऽप्राधान्यं न संभवतीति अविवक्षित
एवात्र सहभावः । तस्मात् कारकतयैवात्र गुणभाव उपपद्यत इति पूर्वः पक्षः ।</p>
<p><q>राद्धान्तस्तु---सहभावाविवक्षा न विभक्तिबलेन युक्ता । विभक्त-
योऽपि व्यत्ययेनापि स्मर्यन्ते</q> । अस्यार्थः - यदि शाखाशब्दः तृतीयान्तो गृह्येत
<note>1. 1455</note>﻿
<pb n="162"/>
प्रस्तरशब्दश्च द्वितीयान्तः तदा शाखायाः अप्राधान्यात् अनुपपत्तेः सहभावोऽविवक्षितः
स्यात् । सा चेयमविवक्षा विभक्तिबलेन । न च विभक्तिः सहशब्दमपि विवक्षितं
कर्तुं शक्नोति । विभक्तिव्यत्ययेनापि प्रयोगदर्शनात् । तेनात्र विभक्तेर्व्यत्ययेन वर्णना
<quote>‘प्रस्तरेण शाखां प्रहरति’</quote> इति । उपपद्यते चात्र सहार्थः नोपपद्यमानस्याविवक्षा
युक्ता । किञ्च कृतप्रयोजना च शाखा वत्सापाकरणेन । कृतप्रयोजनानां च
प्रतिपत्तौ सत्यां न कार्यान्तरकल्पनाऽवकल्पते इति । प्रस्तरप्रहरणमपि कार्यान्तरपरम्
न शाखायाः (कार्यान्तरं) कल्पयितुं शक्यते - विनियुक्तविनियोगविरोधादिति ।
सहयोग एवायं प्रतिपत्तव्य इति विभक्तिव्यत्यय इत्येवात्र न्याय्यः । उपकारश्चात्र
विपरीतः तृणमयप्रस्तरः शाखायां दह्यमानायां उपकर्तुमर्हतीति शास्वाप्रस्तरे प्रयोजन-
मुक्तम् । पूर्वपक्षे अमावास्यायामसन्नयता शाखाउपादेया प्रस्तरप्रहरणाङ्गत्वपक्षे ।
प्रतिपत्तिपक्षे तु यत्रैव सान्नाय्याङ्गभूता शाखाऽस्ति तत्रैव प्रतिपाद्या भवतीति ।</p>
<p><q>इति ऋजुविमलायां षष्ठाध्यायस्य
चतुर्थः पादः</q></p>﻿
<pb n="163"/>
<p><q>ऋजुविमलायां</q></p>
<p><q>षष्ठाध्यायस्य पञ्चमः पादः</q></p>
<lg><l>।। १ ।। अभ्युदये कालापराधादिज्याचोदनास्याद्यथा
पञ्‍चशरावे ।। १ ।।</l></lg>
<p>अत्रेयं विषयशुद्धिः---अमावास्यायामेव दर्शार्थेन वेदिः क्रियते । अग्नि-
प्रणयनादिकं व्रतादिकं च यजमानसंस्कारः दध्यर्थश्च दोहः । प्रतिपदि दर्शः प्रवर्तते
इति । एष तावत् पारमार्थिकोऽनुष्ठाननियमः । यस्य तु यजमानस्य कुतश्‍चित्
गणनभ्रमनिमित्ता चतुर्दश्यामेवामावास्याबुद्धिरुपजायते सा तस्याममावास्यायां कर्म
प्रवर्तयति । तस्य चन्द्रमसा हविरभ्युदीयते । तत्रेदं श्रूयते <quote>‘यस्य हविर्निरुप्तं’</quote>
इति । तेन यजमानेनाभ्युदितेन हविषा अमावास्यायामेव निमित्ताधिकारं परिसमाप्य
पुनस्तदहरेव वेद्युद्धननादि कर्म कृत्वा प्रतिपद्येव दर्शः कर्तव्य इति । अभ्युदये-
[ष्टिरि]ति नैमित्तिकमिदं कर्मान्तरं विधीयते । अथवा तदेवापनीतदेवताके इविः
पुनः देवतान्तरैः संयुज्यते इति ।</p>
<p>पूर्वपक्षे नियोगः, राद्धान्ते तु अधिकृतस्य प्रयोगविशेषचोदनेति । <q>अधि-
कारलक्षणेन(ण न) कर्मसंबन्धिता शास्‍त्रस्य</q> । अनेन अधिकरणस्य लक्षणसङ्गति-
माह । अक्षरार्थस्तु दर्शात् कर्मान्तरं विधीयत इति । अयमत्र पूर्वः पक्षः । अत्र
च विनियोगो द्वैतीयः कर्मान्तरस्याधिकारे विनियोग उपक्रान्तो दर्शितः । कर्मणः
प्रयोगविशेषोऽयं चोद्यत इति राद्धान्तः । तत्र च प्रयोगविशेषचोदना, प्रयोगविशे-
षश्चाधिकृतस्येति अधिकारिविशेषाश्रयत्वात् अधिकारलक्षणमेवेदमिति भवति लक्षण-
सङ्गतिः । <q>ननु च यद्यपि पूर्वपक्षे कर्मसम्बन्धिता शास्‍त्रस्य तथापि
किमित्यधिकारद्वारा चिन्ता न भवतीति</q> ।</p>
<p><q>अत्राह---कर्मसंबन्धे हि अधिकृतद्वारा चिन्तोपपद्यते । तस्मिन्
सति अधिकारात् । तत्र पूर्वपक्षवादी कर्मान्तरं विधीयत इति मन्यते ।
त्रेधा तण्डुलान् विभजेत् इति तण्डुलविभागोऽत्रावगम्यते न दधिपयसोः</q>
अस्यार्थः । यदि(देवतैव न)[देवताभ्यः] हविषां विभागः स्यात् तदा अपनीत-
देवतानां हविषां देवतान्तरेण संयोगः शक्यते कर्तुम् । ततश्च प्रकृतानामेव कर्मणा-﻿
<pb n="164"/>
मयमनुष्ठानविशेषः चोद्यत इति राद्धान्तसिद्धिर्भवति । इह तु तण्डुलान् विभजेत इति
तण्डुलविभागः श्रूयते न दधिपयसोः । एवं च तण्डुलानामेवायं स्थविष्ठादिभिर्विशेषैः
विशिष्टो विभागोऽवगम्यते न देवतायाः । स्थूलमध्यमसूक्ष्मत्वादिभिः तण्डुला
विभक्तव्या इति प्रतीयते । [न]पुनर्देवताभ्यो विभजेदिति । ततश्च पूर्वदेवताभ्योऽन-
पनीतत्वात् न शक्यते तद्धविः देवतान्तरेण योजयितुमिति । कर्मान्तर वेदं विधीयते ।
पूर्वं तु कर्मभावात् अधिकारभावात् परित्यजनीयमेव । दध्यादयस्तु लौकिकाः सन्तः
यदि कर्मान्तरेऽपि व्याप्रियन्ते तदा न कश्चिद्दोषः ।</p>
<p>युक्त्यन्तरं चाह---<q>चरुश्च दधिपयसोस्संयोगे देवताविभागे नोपपद्यते</q> ।
अस्यार्थः---एकेन्द्रादिसंबन्धित्वेन यद्यपिदघ्नस्तण्डुलानां च संयोगः तथापि चरुत्वं
कथं लभ्यते? तदपि न विधीयते । विधीयते चेत् तदा विहिते कर्मणि गुणद्वय-
विधानानुपपत्तेः कर्मान्तरविधिरेवापतति । न हि देवतान्तरं चरुत्वं च शक्यते
विधातुमेकेन वाक्येन विहिते कर्मणि ।</p>
<p>ननु संयुक्तयोः दधितण्डुलयोः पाके सति, तथा पयस्तण्डुलयोश्च पाके सति
चरुत्वमर्थप्राप्तमेव सत् अनूद्यते(सः)सप्तम्यर्थेनेत्याशङ्क्याह---<q>पुरोडाशार्थ---
तया हि पाकस्तत्रोपदिष्टः । चरोरश्र(व)पणात्</q> । दर्शपूर्णमासोपयोगि यच्छ्र(व)
पणं विहितं तत् प्रथनोत्तरकाले पुरोडाशाकृतिके द्रव्ये सम्पन्‍ने सति पुरोडाश-
संस्कारार्थं न तण्डुलानां चरोरश्रपणात् । यदि तत्र चरुः श्रूयते तदा तण्डुलानां
पाको विधी[येत](यते) । तस्मात् कर्मान्तरविधिपक्ष एवैतत्सर्वमुपपद्यत इति
पूर्वः पक्षः ।</p>
<p><q>कथं पुनरत्र अस्मिन् पक्षे आतञ्चनाभ्यासः</q> । अस्यार्थः । एवमत
श्रुयते---<quote>“यदि बिभीयादभिमोदेष्यतीति महारात्र एव हवींषि निर्वपेत् फलीकृतै-
स्तण्डुलैः पर्युपासीत अर्धं हविरातञ्चनस्य निदध्यात्, अर्धं न, यद्यभ्युदियात्
तेनातच्य प्रचरेत् यदि न तेन ब्राह्मणं भोजयेत्”</quote> इति । यः खलु यजमानः
आशङ्कते-प्रवृत्ताऽमावास्या तत्रैव किमत्र चतुर्दशी उत पञ्चदशीति । [स तस्या](सत्या)
मेव रात्रौ व्रीहीन्‍निरुप्य अवहत्य, फलीकृत्य उदीक्षमाण आसीत । सायंदोहन-
संपादितं च दधि द्विधाकृत्य अर्धं दधि एकान्तरितकरिष्यमाणस्य कृते अनन्तरं सायं
दोहं सम्पाद्य दध्यातञ्चनाय निदध्यात् । अर्धं चैवमेव स्थापयेत् । तत्र यद्यभ्युदयः
स्यादेवमेव स्थापितेनार्धेन दध्ना नैमित्तिकाधिकारं निर्वर्त्य निहितेनार्धेन दध्ना सायं
<pb n="165"/>
दुग्धे पयसि आतञ्चनं कृत्वा दध्युत्पाद्य अन्येद्युः दर्शमभिनिर्वर्तयेत् यदि तन्नाभ्यु-
दियात् यदेवं निहित(चमेवंनित)मर्धं दधि तेनार्धेन दध्ना दर्शमेव कुर्यात् । आतञ्चनाय
निहितं च दधि आतञ्‍चनस्यानर्थकत्वात् आतञ्‍चनेनास्याप[स]रणीयं ब्राह्मणभोजनेन
प्रतिपादयेदिति । तत्र च यदि कर्मान्तरमिदं नैमित्तिकं भवेत् । तदा यत्तद्दध्यस्ति
तद्दर्शार्थभेवेति (ननु) [न] दर्शार्थेनापरेण दध्ना कृत्यमस्तीति आतञ्‍चंन न क्रियेत
तत्रातञ्‍चनाभ्यासदर्शनं नोपपद्यते । यदा त्वेतत् तदेवामावास्याकर्म(अ)प्रवृत्तं तत्र
तदा अनेनैव दध्ना दर्शार्थोपार्जितेन कर्तव्यमिति अपरेद्युः क्‍वचित्प्राप्तस्य1 दर्शस्य
कृते आतञ्‍चनेन प्रयोजनमस्तीति युक्त आतञ्‍चनाभ्यासः । परिहरति---</p>
<p><q>वाचनिको भविष्यतीति</q> । अस्यार्थः---यद्यपि तद् दध्यस्ति तथापि
अन्यद्‍दधि आतच्य प्रचरितव्यमिति वाचनिकमेवं भविष्यतीति न्यायेनैवास्मिन्
शास्‍त्रार्थे स्थितम् ।</p>
<p>अत्र कश्चिच्चोदयति---<q>ननु चेतरस्मिन् पक्षे वाचनिक एवासौ</q> ।
अस्यार्थः---यस्मिन्नपि पक्षे न कर्मान्तरमिदं तस्मिन्नपि पक्षे चतुर्दश्यां जनितस्य दध्नः
प्रतिपदि क्रियमाणदर्शं प्रति अयोग्यत्वात् वाचनिक एव विनियोगः । अमावास्यायां
हि जनितं दधि दर्शे विनियुक्तम् । <q>अतश्चातञ्‍चनाभ्यासदर्शनं नोपपद्यते इति
इतरस्मिन्नापादनपक्षेऽपि वाचनिक एव</p> । अयमर्थः---तेनैव दध्ना दर्शः
कर्तव्य इति । तत्केन विशेषणेन ? प्रपञ्‍चेनेदमुच्यते वाचनिकोऽयमातञ्‍चनाभ्यासो
भविष्यतीति ।</p>
<p>परिहरति---<q>सत्यं तथापि तूपादानान्तराभावात् प्राप्त इत्युच्यते
विनियोगे तूभयोस्तुल्यम्</q> । आपादनपक्षे हि विनियोगमात्रं तस्य दध्नः
न पुनरुपादानम् वाचनिकातञ्चनम् । अभ्यासपक्षे तु विनियोगः उपादानं च
वाचनिकम्---तेन दध्यातञ्चनं कर्तव्यं इत्ययमर्थो वाचनिकःस्यात् । तथा
विद्यमानेऽपि तस्मिन् दधनि दध्यन्तरमुपादेयं न पुनस्तेनैव दध्ना कर्तव्यमित्येत-
द्वाचनिकमेवेति ।</p>
<p><q>एवं प्राप्तेऽभिधीयते---देवतापनयोऽयम्</q> । कुतः? <q>विभागवाक्ये
त्रैविध्यस्यान्यतः प्राप्तेः</q> । अस्यार्थः---नायं स्थविष्ठादिभिर्विशेषैः तण्डुलानामेव
<note>1. विधिप्राप्तस्येति युक्तः पाठः</note>﻿
<pb n="166"/>
विभागो विहितः, अन्यतः प्राप्तत्वात् । किन्तु देवतातो विभागो हविषः, तस्यान्यतः
[तोऽ]प्राप्तत्वात् ।</p>
<p><q>कुतो ब्यस्ततण्डुलानां त्रैविध्येन विभागप्राप्तिः ?</q> उत्तरं---<q>देवता-
सम्बन्धविधानतः</q> । यदा स्थविष्ठादीनां भेदेन देवतात्रयसम्बन्धः तदा अर्था-
देव तण्डुलानां पृथक् कल्पनं प्राप्तम् । अतः विभजेदित्येतावदेव विधीयते ।
न पुनस्त्रेधा विभजेत् इति । त्रेधाशब्दस्तु तण्डुलानां नित्यप्राप्तं त्रैविध्य-
मनुवदति । स चाविशेषात् हविर्मात्रस्यैव प्रतीयते न पुनः तण्डुलानामेव ।
देवताभ्यो विभजेदित्युक्ते ज्ञायत एव तत्सम्बन्धिहविषोऽपि विभाग इति ।</p>
<p>तच्च हविर्मात्र न तण्डुलशब्देन विशेष्टुं शक्यते । वाक्यभेदप्रसङ्गात् ।
उपरितनानि च वाक्यानि अपनीते देवतान्तसम्बन्धे देवतान्तराणीति न कर्मान्तरमव-
गम्यते । प्रकृतान्येव च द्रव्याणि दर्शाख्येन कर्मणा संबद्धानि देवताभ्यो विषेशेणा-
पनीतानि देवतान्तरैर्युक्तानीति प्रकृतकर्मणि प्रत्यभिज्ञानात् न कर्मान्तरमवगम्यते ।
न च कालाभावेनाधिकाराभावे कर्मस्वरूपाभावः । नैमित्तिकाधिकारे तान्येव कर्माणि
चोद्यन्ते । ततश्च तस्मिन् कृते निमित्ताधिकारे नित्याधिकार1निर्वृत्त्यर्थं भूयस्तान्येव
कर्माणि कर्तव्यानीति मन्तव्यम् । <q>ननु चरुशब्दश्रवणं नोपपद्यत इत्युक्तम्</q> ।
पुरोडाशार्थत्वात्पाकस्य तद्विधौ च वाक्यभेदप्रसङ्गः । यदि प्राप्तकर्मानुवादेन विधिः
गुणविधिः कर्मस्वरूपाश्रितः स्यात्, तदाऽनेकगुणविधानाद्वाक्यभेदः स्यात् । यदा त्वयं
कालभ्रमेणाधिकारभ्रान्त्या प्रवृत्तस्याभ्युदयस्याधिकृतस्य विभागनिमित्तको देवताभ्यो
विभागे सति तस्यैव यागस्य प्रयोगविशेषश्चोद्यते तथासति न वाक्यभेदः । कथमित्याह
---<q>स एवायं पुरोडाशः तां तामवस्थां नीतः</q> इति । अनुवादोऽयम् । अस्यार्थः-
योऽसौ पुरोडाशश्चोदितः तस्य पुरोडाशस्वरूपतयैव प्रयोगोऽपि प्राप्तः । सम्प्रति अभ्युदये
निमित्ते अभ्युदितावस्थायामेव दधिसंयुक्तस्य पयस्संयुक्तस्य देवतापनयं कृत्वा देवतान्तर-
संबन्धः क्रियते । तस्य च तथाभूतस्य पेषणं न कर्तव्यमेव । प्रथनार्थत्वात् । तस्य
प्रथनस्य च कर्तुमशक्यत्वात् स्तोकत्वात् तण्डुलानां, प्रभूतत्वात् दघ्नः पयसश्च ।
तेनात्र(ापी) अपिष्ट्वैवाप्रथयित्वैव च पाकः कर्तव्यः । 2तस्यानपनीयत्वात् क्रियमाणे च
पाकेऽर्थाच्चरुता । सप्तम्यर्थश्च सम्पद्यत एवेत्यनुवादोयऽम् <quote>“दधनि चरुं”</quote> <quote>“पयसि
<note>1. निवृत्त्यर्थं-मा</note>﻿
<pb n="167"/>
चरुम्”</quote> इति । यत एव च प्रयोगप्रकारचोदनयाऽनुवा(दो)दानुपपत्तेः प्रकृतकर्मानु-
प्रवेशस्सिद्ध‍यति न पुनः कर्मणि गुणविधानेन च । अत एवेत्यनुवादः । <q>अयं च
भेद(ः)लक्षणे नाभेदः शक्यते वक्‍तुमिति अधिकृतद्वारमेवेदं शब्दार्थविदो
मन्यन्ते</q> ।</p>
<p><q>भेदाभेदलक्षणे हि द्वितीयेऽध्याये यद्येषा चिन्ता क्रियते तदा कर्मस्वरूपा-
श्रितत्वात् तत्रैव गुणविधिः स्यात् । तत्रानेकगुणविधानात् वाक्यभेदप्रसङ्गात्
कर्मान्तरमेवेदं स्यात् । अधिकारलक्षणे तु चिन्तायामधिकृतस्य प्रयोगविशेषश्चोद्यत
इति पुरोडाश एवायं प्रयुज्यत इति पाकस्यापनीतत्वात् अर्थप्राप्तैव चरुता सप्तम्यर्थेन
सहानूद्यत इति वाक्यभेदाभावादुपपद्यत एवाभेदः । तेनाधिकारलक्षण इदं चिन्त्यते ।
तस्मात् पञ्चशरावादिभ्यो विलक्षणमिदं नैमित्तिकमिति सिद्धम् । पञ्चशरावादिभ्यो-
हविरार्त्या कर्मैव विनष्टमिति कर्मान्तरं चोद्यते । इह कालापराधेऽपि हविषोऽविनष्ट-
त्वात् कर्मणि अविनष्टे प्रयोगान्तरमिदं नैमितिकं चोद्यते । तस्यैवायं प्रयोग इति ।
प्रकृतद्रव्यप्रत्यभिज्ञानेन इदमवगम्यत इति सुस्थम् । शेषमुक्तम् ।</p>
<lg><l>।। २ ।। उपांशुयाजेऽवचनाद्यथाप्रकृति ।। १० ।।</l></lg>
<p><q>अमावास्यायामप्युपांशुयाजो विद्यत इति कृत्वाचिन्तेयम् । कथं
पुनरत्र पूर्वपक्षाऽऽशङ्का यावता प्रयोग एवेदमुक्तं त्रेधा तण्डुलान् विभजेत्
इति हविर्मात्रस्य विभाग इति</q> । तेनोपांशुयाजहविषोऽपि देवतापनय इति ।</p>
<p>उत्तरं---<q>प्रतिसमाधानदर्शनात् पूर्वपक्षाशङ्का</q> । यथादधिपयःपुरोडा-
शानामपनीतायां पूर्वदेवतायां अपरदेवतासम्बन्धः तथेह नास्ति । न च देवतां
विना यागो भवति इत्यपनयः एव(वं)देवतायाः । तस्मात्पूर्वपक्षी तावत्समाधानम-
विभागं मन्यते ।</p>
<p>राद्धान्तस्तु---<q>विभागाविशेषात् सर्वत्र विभागः</q> । यत्र समाधानं तत्र
समाधिः । यत्र तु नास्ति समाधानं तत्र विभागान्त एव नैमित्तिकः प्रयोगः ।</p>
<p><q>ननु च देवताविभागान्ते यागः प्रयुक्तो न भवति । देबतोद्देशेन हि
द्रव्यत्यागो यागः । स च देवतायामनुद्दिष्टायां प्रयुक्तो न भवति</q> ।</p>
<p>परिहरति---<q>कथं शक्यते वक्‍तुं न प्रयुक्त इति ? वाचनिकत्वाद-
स्यार्थस्य</q> । अस्यार्थः---य एवासौ यागश्चोदितः तस्य देवताविभागात्मक एव
<pb n="168"/>
प्रयोगः कर्तव्य इति वचनेनेदमुच्यते । त्याग एव तु देवतोद्देशो यागः । स च
उपाधिविगमेऽपि नानुपपन्नः ।</p>
<p><q>ननु यद्युपाधिर्न प्रतीयते कथमवगम्यते स एवायं याग इति ।
प्रकृतस्यैव प्रयोगविधानात् पुरोडाश इव चर्ववस्थे</q> । यागोऽपि हि विभागान्त
एवावसीयते प्रयोगनिष्ठत्वादधिकारशास्त्राणाम् । अधिकारशास्त्राणि तावत् प्रयोगनिष्ठानि
प्रयोगमेव चोदयन्ति । न प्रयोज्यविषयश्शेषः । तेन यागस्यैवायमीदृशः प्रयोज्यस्य
प्रयोगशेषो ज्ञायत इति न दोषः । यथा पुरोडाश एव चरुभूत इति । <q>कर्मस्वरूप-
विधौ ह्ययं दोषः</q> देवतोद्देशं विना यागासिद्धिलक्षणः । ननु च देवतापनये सति
याकाचिद्देवता कथ्यत इति, अत्राह---<q>न च सामान्येन देवताकल्पना वचनाव-
गम्यत्वात् देवतायाः</q> । एतदेव कुत इत्यत्राह---<q>या यस्य हविषः चोद्यते सा
तस्य देवतेति स्थितेः । तेन देवताभावं</q> कल्पयितुं न शक्यत इति । 1अर्थ-
विभागान्त एव प्रयोगो विधीयत इति ।</p>
<lg><l>।। ३ ।। निरुप्ते स्यात् तत्संयोगात् ।। १२ ।।</l></lg>
<p><q>निरुप्तशब्दश्रवणात् निरुप्त एव हविषि उदिते नैमित्तिकमिति
पूर्वः पक्षः</q> ।</p>
<p><q>ननु च आर्त्यधिकरणेनैव गतमिदम्</q> । यथा आर्त्यधिकरणे उभयत्व-
विशेषणमविवक्षितं, किं तर्हिं हविर्मात्रस्यार्तिर्निमित्तं इहापि हविर्मात्रस्य अभ्युदयो
निमित्तं निरुप्तग्रहणमविवक्षितमेवेति परिहरति---<q>न तेन गतमिदमधिकरणं प्रवृत्त-
शब्दस्याश्रवणात्</q> । न हि स्वरूपेण हविषोऽभ्युदयः संभवति किं तर्हि ?
प्रबृत्तस्य । न चात्र प्रवृत्तशब्दः श्रूयते 1तेन पुनः श्रुत्यवगतमेव निरुप्तत्वविशेषणमस्तु
तस्यैव श्रुतत्वात् ।</p>
<p>राद्धान्तमाह---<q>सत्यं प्रवृत्तशब्दो न श्रूयते तथापि यस्याभ्युदि-
यादिति प्रवृत्त्यवगमात न विशेषणविषयमेव व्यवस्थापयितुं क्षमम्</q> ।
यस्याभ्युदियादित्युक्ते प्रवृत्तत्वं हविषोऽवगम्यते । प्रवृत्तं ह्यभ्युदयो भवति । तेनाभ्युदि-
<note>1. अर्थ विभागतः- मा</note>
<note>२. केन-मा</note>﻿
<pb n="169"/>
यादित्यस्मिन्‍नेव पदे प्रवृत्तावगमात् निरुप्तविशेषणमपरनैमित्तिकं न विशेषमव-
स्थापयितुमर्हति यस्याभ्युदियादिति---[भ्युप]गमादिति । तस्मात् प्रवृत्तशब्दे श्रुते
चाश्रुते च न कश्चिद्विशेषः । <q>दर्शनमुक्तम्</q> ।</p>
<lg><l>।। ४ ।। अनिरुप्तेऽभ्युदिते प्राकृतीभ्यो निर्वपेदित्याश्मरथ्यः
तण्डुलभूतेष्वपनयात् ।। १६ ।।</l></lg>
<p><q>निरुप्तेऽनिरुप्तेच अभ्युदिते प्राकृतीभ्यो देवताभ्यः अग्न्यादिभ्यो
निर्वाप इति पूर्वपक्षवादी मन्यते</q> तण्डुलभूतानामेव देवतापनयश्रवणात् । <q>ननु
च प्रवृत्तमात्र हविरभ्युदितं निमित्तमित्युक्तम् । तेन प्रवृत्तमात्रस्य देवता-
पनयात् कथं प्राकृतीभ्यो निर्वाप इति</q> । परिहरति---<q>सत्यमुक्तम्</q> ।</p>
<p>ननु <q>नैमित्तिकं तु तण्डुलमेतेष्विति वदामः</q> यद्यपि प्रवृत्तमात्रं हविर्निमितं
तथापि देवताविभागात्मकं नैमित्तिकं तण्डुलशब्दश्रवणात् । तण्डुलावस्थायामेवेति
प्राग[न]पनीतत्वाद्देवतायाः प्राकृतीभ्य एव निर्वापः ।</p>
<p><q>अत्रोच्यते---नैमित्तिकेऽपि तण्डुला अतन्त्रमित्युक्तम् । विभाग-
मात्रविधानात्</q> । देवताभ्यो हविर्विभजेदित्युक्ते हविर्मात्रस्य विभागोऽवगम्यते
तेन तण्डुलग्रहणमविवक्षितमित्युक्तम् । अभ्युदितं तु हविः विभजनीयमिति शास्त्रार्थः ।
तस्मात् नैमित्तिकेभ्यो निर्वाप इति राद्धान्तः ।</p>
<lg><l>।। ५ ।। विनिरुप्ते न मुष्टीनामपनयस्तद्गुणत्वात् ।। १७ ।।</l></lg>
<p><q>यदवस्थस्यैव हविषोऽभ्युदयः तदवस्थयैव देवताप(न्न)नयोऽस्तु
तत्पूर्वको देवतान्तरेभ्य एव निर्वापः</q> ।</p>
<p><q>नन्वेवं अवघातोऽपि तर्हि किमिति दधिपयसा युक्तानां न भवति ।
उच्यते । क्षोदिष्ठादिभेदभिन्‍नानां दध्यादिसम्बन्धादवघातोत्तरकालमेव
दधिपयस्संसर्गं कृत्वा पाकःकर्तव्य इति । विनिरुप्ते सामिनिरुप्ते प्राकृतीभ्य
एव निर्वापः प्रवृत्तः । परिशिष्टमपि मुष्ट‍यन्तरं प्राकृतीभ्य एव निर्वप्तव्यम्</q>
निर्वापे प्राकृतीनामेवाभिप्रवृत्तत्वात् । न च पदार्थान्तरं मुष्टय इति पञ्चमे उक्तम् ।
<q>एवं प्राप्तेऽभिधीयते-अपनयनमवगम्यते</q> दुर्दर्शस्स(म/?/)भवति । तस्माद्वैकृतीनां
अपनये कृते सति आपादितहविस्सम्बन्धानामुद्देशेनैव निर्वापः कर्तव्य इति प्राप्ते
राद्धान्तोऽभिधीयते---</p>﻿
<pb n="170"/>
<p><q>तूष्णीं निर्वापः कर्तव्यः अपनयावगमात् एकत्वाच्च निर्वापस्य (न
निरुप्तपयस्सम्भवः) ।</q> अस्यार्थः - पूर्वदेवत मुद्देष्टुं न शक्यते । अपनीतत्वात् ।
न देवतान्तरमपि योजयितु शक्यते, चतुर्मुष्टिनिर्वापस्यैकपदार्थात्मकत्वात् । न च
मुष्ट‍यन्तरं पृथक्‌पदार्थः । नचैकस्मिन् पदार्थे देवताद्बयं सम्भवति, अन्योन्यविरोधात् ।
न च देवतावयवस्य देवतासम्बन्धः इत्यनुद्देशा परिसमाप्तिः ।</p>
<lg><l>।। ६ ।। सान्नाय्यसंयोगान्नासन्नयतः स्यात् ।। २१ ।।</l></lg>
<p><q>ननु चर्ववस्थस्याविधानात् नैवात्र पूर्वः पक्षः सम्भवति</q> । यदि सान्ना-
य्याधिकरणे चर्ववस्था विहिता स्यात् तदा सान्नाय्याभावेन न स्यात् असान्नाय्ययाजिनो
नैमित्तिकम् । न चर्ववस्था विहितेत्युक्तम् ।</p>
<p>समाधते-<q>अस्त्यत्र काचिदाशङ्का । नह्यसति शृते दधनि वा चर्ववस्था
पुरोडाशस्य सम्भवति इति मन्वानः सान्‍नाय्ययाजिन एव नैमित्तिकं
सम्भवतीति पूर्वपक्षयति</q> । अनुवादभूतापि चर्ववस्था सान्नाय्ययाजिन एव
सम्भवतीति तस्यैव नैमित्तिकमिति पूर्वः पक्षः ।</p>
<p>राद्धान्तस्तु---<q>उदकेनापि चर्ववस्थासंभवात् निमित्तस्य चाविशेष-
श्रवणात् नैमित्तिकस्य च देवतासम्बन्धमात्रपरत्वादधिकरणार्थो न
विवक्षितः इति</q> ।</p>
<p>यद्यपि विवक्षिता चर्ववस्था, तथापि उदकेनाप्यसौ सम्पद्यत एवेति अविशेषेण
श्रुतं नैमित्तिकं न शक्यते विशेषेण सान्नाय्ययाजिन्यवस्थापयितुम् । परमार्थतस्तु
देवतान्तरसम्बन्धमात्रं नैमित्तिकम् । अधिकरणार्थस्त्वर्थप्राप्त इति । अविवक्षितार्थत्वात्
चर्वर्थस्य यत्रानुवादस्सम्भवति तत्रासौ भविष्यति । न पुनस्तब्दलेन विधिरेव सङ्कोच-
यितुं न्याय्य इति असन्नयतोऽपि नैमित्तिकमित्युक्तम् ।</p>
<lg><l>।। ७ ।। साम्युत्थाने विश्वजित् क्रीते विभागसंयोगात् ।। २५ ।।</l></lg>
<p><q>ननु चासन्नयतोऽष्युक्तमेव । अनन्तरं तेनैव अक्रीतराजकस्यापीति
लभ्यते का अत्र अभ्यधिकाशङ्का या निवर्त्यते</q> । यथा पूर्वस्मिन् अधिकरणे
ऽविशेषेण निमित्तश्रवणात् असन्नयतोऽपि नैमित्तिकमित्युक्तम् । तथाऽत्रापि साम्यु-
त्थानस्याविशेषेण श्रवणात् अक्रीतराजकस्यापि नैमित्तिकेन भवितव्यमिति लब्धमेव ।
किमित्यधिकरणान्तराम्भः ।</p>﻿
<pb n="171"/>
<p>समाधत्ते---<q>अस्त्यत्राभ्यधिकाशङ्का-तत्र हि तण्डुलश्रवणात् अधि-
करणार्थस्याविवक्षितत्वात् युक्तमसन्नयतोऽपीति । इह पुनः अक्रीतराजको
नैव श्रूयते <quote>‘सोममपभज्य’</quote> इति च क्रीतराजकावगमात् विभागस्य चान्य-
त्रानुपपत्तेः नैमित्तिकानुरोधेन निमित्तसङ्कोचं पूर्वपक्षवादी मन्यते---यथा
अग्‍नी आदधीत इति ।</q> अस्यार्थः---तण्डुलशब्दश्रवणात् औषधेऽपि नैमित्तिकाव-
गमात् असन्नयतोऽपि चौषधसम्भवात्, अधिकरणार्थस्य वाक्यभेदप्रसङ्गेनाविवक्षित-
त्वात्, अर्थप्राप्तत्वाच्चासन्नयतोऽपि नैमित्तिकमिति युक्तम् । इह पुनरक्रीतराजकस्य
श्रवणमेव नास्ति । प्रत्युत नैमित्तिके सोममपभज्य विश्वजिता यजेतेति श्रूयते । तेन
सोमविभागविशिष्टस्य नैमित्तिकस्य विधानात् क्रीतराजकस्यैव तथाभूतनैमित्तिकानुष्ठान-
सम्भवात् । यथा च तत्रोदकेनापि चर्ववस्था असान्नाय्ययाजिनोऽपि शक्यते वक्‍तुं
तथा इह नाक्रीतराजकेन सोमविभागश्शक्यत इति विशिष्टनैमित्तिकानुसारेण क्रीते
राजनि साम्युत्थानं निमित्तमिति कल्प्यते । यथा---यस्योभावग्नी अनुगतौ
इत्यत्र ।</p>
<p><q>अत्रोच्यते । सत्यं, युक्तमाधाने 1एकोपायत्वेन अवगमात् आधा-
नस्य । सोममपभज्येति इह सर्वद्रव्यविभागे प्राप्ते लक्षणया नावगम्यत
इति न निमित्तसङ्कोचायोक्तम् ।</q></p>
<p>अस्यार्थः - यदि नैमित्तिकमेवेदं सोमविभागविशिष्टं स्यात् किं यत्र बहूनां
सहप्रवृत्तानां मध्ये एकीकृतधनानां साम्युत्थाने प्राप्नोत्येवायं द्रव्यविभागः । स च
लक्षणया सोममपभज्येत्यनूद्यते । यो हि क्रीतराजकस्तस्यापि सोमविभागः प्राप्तत्वात्
न विधेय एव किन्त्वनूद्यत इति सिद्धेऽनुवादे लक्षणापि न दोषः । तस्मात् प्रवृत्ता-
नामुत्थाने विश्वजिदिति क्रीतराजकानां चेति युक्तम् ।</p>
<lg><l>।। ८ ।। दीक्षापरिमाणे यथाकाम्यविशेषात् ।। २७ ।।</l></lg>
<p><q>ज्योतिष्टोमे बहूनि दीक्षापरिमाणानि श्रूयन्ते । तत्र संशयः । किं
तत्र सर्वैः परिमाणैः अधिक्रियन्ते, उत एकेनैवेति ।</q> अनेनाधिकरणस्या-
ध्यायसङ्गतिमाह । <q>यथाविनियोगमधिकारावगमात् सर्वैरिति पूर्वः पक्षः ।</q>
<note>1. एकोत्पत्यत्वेनानव-मा</note>﻿
<pb n="172"/>
सर्वेषां परिमाणानां विनियुक्तत्वात् सर्वैरेवाधिकारः तदा द्वादशरात्रीर्दीक्षितो भृर्ति
वन्वीतेत्ययं 1[पाक्षिको]द्वादशदीक्ष एव द्रष्टव्यः ।</p>
<p>राद्धान्तमाह---<q>द्वादशरात्रीर्दीक्षितो भृतिं वन्वीतेति नित्यश्रवणात् न
पक्षान्तरे उपपद्यत इति ।</q> द्वादशपरिमाण एवाधिकारः द्वादशरात्रीर्दीक्षितस्य
भृतिवननं नित्यवदधिकारश्रवणात् । परिमाणान्तरपक्षे च तदनुपपत्तेः द्वादशपरि-
माणेनैवाधिकारः । परिमाणान्तराणि तु विकृतावुत्कृष्यन्ते ।</p>
<p><q>कथं पुनरधिकारवशात् विनियोगोत्कर्षः</q> यावता विनियोगवशेनैव तु
किमित्यधिकारो न वर्ण्यत इति भावः ।</p>
<p>परिहरति---<q>अधिकारपर्यन्तत्वाद्विनियोगशास्त्राणामिति युक्तम् ।</q>
प्रधानत्वादधिकारस्य तदनुरूपो विनियोगी न्याय्य इति । तिर्यगधिकरणे तु अधि-
काराविरोधात् यथाविनियोगमधिकारव्यवस्थेति दर्शितम् ।</p>
<lg><l>।। ९ ।। पौर्णमास्यामनियमोऽविशेषात् ।। ३० ।।</l></lg>
<p><q>दीक्षाधिकारे पौर्णमासीश्रवणे संशयः---किमविशेषेण या काचित्
पौर्णमासी ग्राह्या उत काचित् विशिष्टैव चैत्री माघी वेति ।</q></p>
<p><q>तत्र पूर्वपक्षवादी अविशेषं मन्यते, वाक्यशेषसामर्थ्ययोर्विरोधात् ।</q>
वाक्यशेषे चैत्रीसङ्कीर्तनात् चैत्रीपौर्णमासीति प्रतिभाति । तेषामेकाष्टकायां क्रयस्सम्पद्यत
इत्यस्य सामर्थ्यात् माधीति । तेन विरोधात् अनयोः परस्परव्याघातेनासाधकत्वात्
अनियम एव । या काचित्पौर्णमासी ग्राह्या ।</p>
<p><q>अपरस्त्वाह---न हि सामान्यज्ञानं वाक्यशेषं विहन्तुमर्हति तेन
चैत्र्येव ग्राह्या ।</q> यद्यपि पौर्णमासीशब्दात् सामान्यज्ञानं तथापि वाक्यशेषात्
विशेषोऽवगम्यते । ननु लिङ्गेन क्रयसामर्थ्येन तद्विरुद्धमित्युक्तम् । लिङ्गं तर्हि
नियामकं भवतु येन तदपोद्यते ।</p>
<p>अनियमवाद्याह---<q>एतदेव न विजानीमः अनयोः वाक्यशेषसामर्थ्ययोः
किं केन बाध्यत इति ।</q> सुन्दोपसुन्दन्यायेन परस्परमनयोः पराहतयोः
अनियम एव ।</p>
<note>1. यःपादः - मा</note>﻿
<pb n="173"/>
<p>राद्धान्तमाह---<q>उच्यते । बाढं ज्ञायते लिङ्गेन वाक्यशेषो बाध्यते ।</q>
सामर्थ्यं हि अधिकारेऽभ्यर्हितम् । विना च सामर्थ्येनाधिकाराभावात् । तेन सामर्थ्यस्य
वलीयस्त्वात् वाक्यशेषोऽपोद्यते । वाक्यशेषस्य गुणवादेनाप्युपपत्तेः ।</p>
<p>ननु च माध्यां कार्यसम्बन्धिन्यां चैत्र्याः स्तुतिरनुपपन्ना । तत्राह---
<q>विधेयान्तरस्तुत्यर्थतयैवायमुपन्यासो जर्तिलवत् ।</q> यथा पयोविधौ जर्तिलस्तुतिः
तथा माघीविधौ चैत्रीस्तुतिः । चैत्र्येव साध्वी माघीं त्वपेक्ष्य नापि जघन्येति
तस्मात् सामर्थ्येनैव विशेषग्रहणम् ।</p>
<lg><l>।। १० ।। दीक्षाकालस्य शिष्टत्वादतिक्रमे नियतानामनु-
त्कर्षः प्राप्तकालत्वात् ।। ३८ ।।</l></lg>
<p><q>इह पाकादीनां यावद्दीक्षाकालं पर्युदासं मन्वानः पूर्वपक्षवादी
अनुत्कर्षं मन्यते । दीक्षितो न ददाति इत्यनेन</q> यावद्दीक्षा पुरुषस्य शास्त्रतः
तावत् पर्युदासः पाकादीनाम् शास्त्रतश्च नियतकालैव दीक्षा । तेन 1दीक्षीन्मोच-
नस्य 2उत्कर्षेपि पाकादयः कर्तव्या एवेति ।</p>
<p><q>राद्धान्तस्तु---नायं कालपर्युदासतेति3 । यदि कालं पयुदस्येत
भवेयुः पाकादयः न त्वयं कालपर्युदासः ।</q> दीक्षितस्य हि अत्रानधिकारः ।
दीक्षितत्वं चानुवर्तत एव [आ] अवमृथात् । तस्मात् यावत् दीक्षितः तावत् पर्युदास
एवेति युक्तः पाकादीनाम् ।</p>
<lg><l>।। ११ ।। तत्र प्रतिहोमो न विद्यते यथा पूर्वेषाम् ।। ४० ।।</l></lg>
<p><q>कालोत्कर्षे किं प्रतिहोमाः कर्तव्या नेति चिन्त्यते</q> इत्यनेनाक्षेप्‍तुमनु-
भाषते ।</p>
<p>आक्षिपति---<q>कथं पुनरत्र प्रतिहोमाशङ्का ? दीक्षितः पर्युदस्त इत्युक्तम् ।</q>
अस्यार्थः---कर्तव्यस्य अकरणे प्रतिहोमक्रिया सम्भवति । न च दीक्षितस्याधिकारः
पाकादिष्वस्ति । अतोऽकर्तव्यानामेवाकृतत्वात् न प्रतिहोमाशङ्का युक्ता । समाधत्ते---
<q>प्राक्‌प्रमादान्नियतं नित्यशास्त्रं मन्यतेऽ</q>प्रमाद इव । अस्यार्थः-नित्यशास्त्राणि
<note>1. दीक्षामो - मा</note> 
<note>2. उत्कर्षोपि - मा</note>
<note>3. पर्युदस्येतेति - मा</note>﻿
<pb n="174"/>
होमादिविषयाणि नियतानि प्राक्‌प्रमादात् । यावत् प्रमादो न निपतति । अवभृथो-
त्कर्षहेतुः दीक्षितत्वानुवृत्तिकारणम् । तावत्पुरुषस्य होमादयः कर्तव्या एव । यथा-
ततश्च प्रमादेऽपि आपतिते दीक्षितेन ये होमादयो न कृताः ते कर्तव्या एव सन्तो न
कृताःस्युः । तस्मात् प्रतिहोमाः कर्तव्या इति पूर्वः पक्षः ।</p>
<p><q>राद्धान्तस्तु---सत्यमप्रमादे नियतः कालः । अनधिकारात्तु दीक्षित-
स्याकरणमेव होमानाम् । अधिकारद्वारत्वान्नियमस्य ।</q> अस्यार्थः---यस्य
प्रमादो नास्ति तस्य होमानां नियतःकालः । यस्य पुनः प्रमादो निपतति तस्य
दीक्षितत्वेनानधिकारात् प्रतिहोमानामकरणमेव अधिकारद्वारत्वान्नियमस्य । 1<q>नियमो
हि होमानां अधिकारिवशेनैव । यस्य हि जीवनवतो नित्यमधिकारः तस्य
नित्यमनुष्ठानम् । न चाधिकारः प्रागेव भवति ।</q> किन्तु अहरहरधिकारो-
ऽप्यावर्तते । दीक्षितस्य अधिकारः पर्युदस्त इति अधिकाराभावान्न होमानां कर्त-
व्यतेति किमु ।</p>
<lg><l>।। १२ ।। प्रतिषेधाच्चोर्ध्वमवभृथादिष्टेः ।। ४२ ।।</l></lg>
<p><q>दीक्षोन्मोचनोत्तरकालं प्रमादादिष्ट्युत्कर्षे सति अपरं दीक्षितस्य
प्रतिहोमः कर्तव्य इति पूर्वः पक्षः ।</q> अस्यार्थः---<quote>‘दीक्षितो न ददाति न जुहोति
न पचति’</quote> इति दीक्षितस्य पर्युदासः कृतः । कृतावभृथश्च उन्मुक्‍तदीक्षो न
दीक्षितः, यद्यपि पुनराधेयसम्मितेर्ष्टिन कृता । तेनापर्युदस्तत्वात् प्रमादादिष्ट्युत्कर्षेऽपि
होमादिष्वधिकारात् ये होमा न कृताः तेषां प्रतिहोमाः कर्तव्या इति पूर्वः पक्षः ।</p>
<p><q>एतया पुनराधेयसस्मितयेष्ट्येति क्रममात्रं वचनम् । तेन क्रमानु-
ग्रहायोदवसानीयां कृत्वैव प्रतिहोमाः करिष्यन्त इति मन्यते ।</q></p>
<p><q>राद्धान्तस्तु सत्यं नास्ति पर्युदासः। अधिकारोऽपि नैवास्ति ।
अधिकारान्तरश्रवणात् पुनराधेयसम्मितयेष्ट्येति ।</q> अस्यार्थः---जीवनमिव
कृतोदवसानीयत्वमपि अधिकारिविशेषणानुप्रवेशीति अकृतोदवसानीयस्यानधिकारः ।
न तत्रानधिकृतस्य नियमोऽस्तीति न कर्तव्याः । समानकर्तृकता हि क्त्वाप्रत्ययस्यार्थः ।
न च परस्पर[ा]सम्बन्धयोरग्निहोत्रोदवसानीययोः समानकर्तृकता सम्भवति । तत्र यदि
कृतोदवसानीयः पुरुषः अग्निहोत्रेऽधिकारी भवति तदाऽधिष्ठानैक्येनापि तावत्
समानकर्तृकता नातीव दूरोज्झिता भवति । क्रमपरत्वे सा अत्यन्तबाधिता स्यात् ।</p>﻿
<pb n="175"/>
<lg><l>।। १३ ।। प्रतिहोमश्‍चेत् सायमग्निहोत्रप्रभृतीनि हूयेरन् ।। ४३ ।।</l></lg>
<p><q>एकस्मिन् काले पर्यवस्थितानां प्रतिहोमानां क्रमनियमप्रमाणा-
भावात् अनियम इति पूर्वः पक्षः । राद्धान्तस्तु यतःप्रमादः ततः प्रभृत्येव
कर्तव्या इति ।</q> अतिपन्नप्रतिसमाधानमतिपन्नक्रमेणैव कर्तव्यमिति भावः ।</p>
<lg><l>।। १४ ।। प्रातस्तु षोडशिनि ।। ४४ ।।</l></lg>
<p>1अत्र केषां चित्सायं, षोडशिनि प्रातरिति व्यवस्थाप्रदर्शनार्थं च षोडशिनः
पृथक् ग्रहणम् ।</p>
<lg><l>।। १५ ।। प्रायश्‍चित्तमधिकारे सर्वत्र दोषसामान्यात् ।। ४५ ।।</l></lg>
<p><q><quote>‘भिन्ने जुहोति’</quote> <quote>‘स्कन्‍ने जुहोति’</quote> इति श्रूयते । तत्र सन्देहः-
किं निमित्तपर्यन्त एवायमधिकारः उत कार्यपर्यन्त इति ।</q> अनेन भाष्य-
कारीयसंशयो व्याख्यातः । यदि हि भेदनवतः, स्वतन्त्रोऽयमधिकारः स्यात् ।
अथ तु कार्यपर्यन्तः, प्रकृतक्रतूपकारपर्यन्तोऽयमधिकारः तदा दर्शपूर्णमासयोरेव
भेदने सति होमः तदङ्गभूतः कर्तव्य इति ।</p>
<p><q>असाध्यत्वादधिकारिविशेषणस्य निमित्तपर्यन्त एवायमधिकार इति
पूर्वपक्षवादी मन्यते ।</q></p>
<p>यत्र हि साध्यमधिकारिविशेषणं भवति तत्र हि कार्यपर्यन्तोऽधिकारो भवति ।
अत्र तु न साध्यमधिकारिविशेषणमिति न कार्यपर्यन्तता युक्ता । सा(तु)चैवमनुपकार-
[क]स्याङ्गस्यानुपपत्तेः सर्वत्र ज्योतिष्टोमादिष्वपि भेदनेनैव तत्राहिताग्नेर्होमा भवन्ति ।</p>
<p><q>निमित्ताविशेषात् अनाहिताग्‍नेः किमिति न भवति ?</q> उत्तरं---
<q>होमविधानात् । न ह्याहवनीये होमः संभवतीति ।</q> नैमित्तिकानुरोधेन निमित्त-
सङ्कोचः आधानवत् । नात्र तिरोहितमिव किञ्चिदस्ति ।</p>
<p><q>एवं प्राप्तेऽभिधीयते---कार्यपर्यन्त एवायमधिकारः ।</q> कुतः ? <q>दर्श-
पूर्णमासाधिकारस्यैव प्रकृतत्वात् । नियोगैक्यावगतिर्न शक्यतेऽपहन्तुम् ।</q></p>
<note>1. अतः मा</note>﻿
<pb n="176"/>
अस्यार्थः-भिन्ने जुहोति इति भेदनं निमित्ततया श्रूयते । न साक्षादधिकारिविशेषण-
तया । निमित्तभावस्त्वधिकारैकनिबन्धनेऽनुष्ठानेऽन्यथानुपपन्न इति अर्थादधिकारि-
विशेषणता कल्पनीया । दर्शपूर्णमासादिनियोगश्च साक्षाच्छ्रुताधिकारः । तत्सन्निधौ
यन्निरधिकारमवगम्यते तेनापि स एवान्वितः उपनीयत इति एकनियोगता तावदव-
गम्यते । कथं च सा भवति ? यदि करणोपकारं निर्वर्तयति (इति) नान्यथा ।
तेन कार्यपर्यन्तत्वाद्दर्शपूर्णमासाङ्गमेवेदम् ।</p>
<p><q>ननु चैवं सति अधिकारविरोधः प्राप्‍नोति यस्मादन्यदेवाधिकार-
निमित्तम् ।</q> अधिकारस्य निमित्तमधिकारनिमित्तं अधिकारिविशेषणं भेदनम्
अन्यच्च कार्यं दर्शंपूर्णमासोपकारलक्षणम् । स्वर्गादिकं अधिकारिविशेषणं कार्यं चैकमेव ।
<q>उच्यते । न विरोधः । अधिकारो हि अधिकारिविशेषणं नियोज्यतामा-
पादयति । नियुक्तस्य च कार्यमवगम्यमानं नाधिकारं निरुणद्धि ।
तस्यैव तदवगमात् ।</q> यदि कार्यं कल्प्यमानमधिकारिविशेषणमेव निरुन्ध्यात् ततो
विरोधात् न कार्यमाश्रीयते । अविरोधे तु कार्यकल्पना नानुपपन्ना । तस्यैवाधिकृतस्य
कार्यावगमात् नाद्रीयेतेत्यत्राह---<q>जीवने पुनः कार्यान्तरानवगमात् निमित्त-
पर्यन्ततैव युक्ता ।</q></p>
<p>ननु किमिति 1निमित्तं कार्यमवेक्षते । जीवनेऽपि किमिति न कल्प्यते ।
अथ तु नापेक्षते कथं तर्हि यत्र कार्यं स्वीक्रियत इत्यनेनाभिप्रायेण पृच्छति---
<q>अथ कस्मान्न परिकल्प्यते कार्यं ? उच्यते । न नियोगः कल्पनां विषहते ।
नियोगसिद्ध‍यैव चरितार्थत्वात् ।</q> जीवनाधिकारेऽपि (वि)नियोगः कार्यभूतः
प्रतीयते । तेनैव चरितार्थत्वात् न परं कार्यं कल्प्यते । <q>प्रतीयमानं(न)पुनर्ना-
पन्होतुं शक्यते स्वार्थविशेषात्</q> यथा हि---नियोगोऽत्र साध्यभूतः प्रतीयते तथा
करणोपकारोऽपि । तेन प्रतीयमानस्यापह्नवोऽनुपयुक्तः । यस्मात् कार्यपर्यन्तोऽय-
मधिकारः तस्मात् दर्शपूर्णमासाधिकृतस्यैव भेदनवतोऽधिकारः, नाग्निहोत्रे
ज्योतिष्टोमे वा । अधिकृतस्योपदेशातिदेशयोः प्रमाणयोरभावात् ।</p>
<lg><l>।। १६ ।। व्यापन्नस्याप्सु गतौ यदभोज्यमार्याणां तत्प्रतीयेत ।। ४८ ।।</l></lg>
<note>1. निमित्तकार्य</note>﻿
<pb n="177"/>
<p>अधिकरणमध्यायसङ्गतिं दर्शयन् कस्य व्यापत्त्येति न विद्म इति वदन्नव-
तारयति---<q>व्यापत्तिमतोऽप्सु प्रहरणं श्रूयते---<quote>‘व्यापन्नमप्सु प्रहरेत्’</quote></q> इति ।
व्यापत्तिमतः पुरुषस्याधिकृतस्याप्सु प्रहरणं श्रूयते । <q>न ज्ञायते कस्य व्यापत्ति-
मत इति ।</q> किं तत् व्यापन्नं यस्य व्यापत्त्या व्यापत्तिमान् पुरुष इति न ज्ञायते ।
यदि व्यापत्तिरधिकारिविशेषणं कथं तर्हि व्यापन्नस्यैव प्रहरणम् । एकमिदं
व्यापन्नपदं नाधिकारिणं (कर्म)विशेष्टुं कर्म च 1समर्पयितुमलमित्यर्थः ।</p>
<p>उत्तरं-<q>तत्कथमित्यपेक्षायामधिकारावगमात्</q> । अस्यार्थः-कर्मसमर्पणार्थ-
मेव व्यापन्नपदमाम्नातम् । अर्थात् तस्याधिकारिविशेषणत्वम् । केन प्रकारेण ?
उच्यते---तद्व‍यापन्नस्याप्सु प्रहरणं कथं सम्भवति । यदि व्यापत्तिमद्‍द्रव्य एवाधिकारी
भवति एवमर्थादधिकारिकल्पनायां न दोषः । अत्र च व्यापन्नशब्देन किं ग्रहीतव्य-
मित्यज्ञानमेव पूर्वः पक्षः।</p>
<p><q>राद्धान्तस्तु---किं तदिति विशेषानवगमात् यावत्कार्यकारणतया
किञ्‍चिद्दूषितम् ।</q> एतदेव विस्पष्टयति---<q>शिष्टानां कार्यं प्रत्ययोग्यं कृत-
मित्यर्थो व्यापन्नशब्दस्य ।</q> यत एवं व्यापंन्न अतस्तदपेक्षोऽयमधिकारः ।
शिष्टानां कार्यं प्रति अयोगीकृतं द्रव्यं यस्य तस्य व्यापन्नप्रहरणमिति सिद्धम् ।</p>
<lg><l>।। १७ ।। विभागश्रुतेः प्रायश्चितं यौगपद्ये न विद्यते ।। ४९ ।।</l></lg>
<p><q>अपच्छेदे संशयः-किमेकैकेनाधिक्रियते उत द्वाभ्यामपीति ।</q> अनेन
भाष्यकारीयस्य संशयस्य कारणमुपन्यस्तम् । यद्येकैकेनापच्छेदेनाधिक्रियते तदा
द्वयोर्युगपत् अपच्छेदे प्रायश्चित्तं न कर्तव्यम् । 2अतः द्वाभ्यामधिक्रियते ।
अपच्छेदशब्देन चात्र विभागफला क्रियाऽभिप्रेता ।</p>
<p>संशयमाक्षिपति---<q>ननु च दूयोः कथं संभवः?</q> द्वयोः अपच्छेद क्रिययोः
कथं सम्भवः । एकैकेवेत्यर्थः । समाधत्ते---<q>एतदेवात्र विचार्यते किं युगपत्-
कालयोर्द्वयोः एकता भवति, उत तत्रापि एककालतामात्रमेव । एकैकैव
तत्राप्यधिकारहेतुरिति ।</q> अस्यार्थः-फलप्रदर्शनमुखेनैतदेवात्र विचार्यते किमेकस्मिन्
<note>1. समापयितुं</note>
<note>2. अथ-मा</note>﻿
<pb n="178"/>
काले एकैवापच्छेदक्रिया पुरुषद्वयसमवायिनी भवति । ततश्व तस्या एकेन व्यपदेष्टु-
मशक्यत्वात् अन्यतरस्य व्यपदिष्टे चापच्छेदे प्रायश्चित्तविधानान्न भवितव्यं
प्रायश्चित्तेन उत अपच्छेदक्रिये निरपेक्षयोरेव पुरुषयोः प्रत्येकं परिसमाप्ते ।</p>
<p>यदि परमेककालमात्रवर्तिन्यौ ततश्चोभाभ्यां व्यपदिष्टावपच्छेदौ युगपत् द्वौस्त
इति भवितव्यमेव प्रायश्चितेनेति ।</p>
<p><q>तत्र पूर्वपक्षवादी कालैक्यादेकमेवापच्छेदं मन्यते ।</q> कालैक्यनिबन्ध-
नोऽयं भ्रमः एकैवेयमपच्छेदक्रिया पुरुषद्वयसमवायिनीति मन्यते । एकद्रव्यमगुणं
कर्मेति च प्रक्रियामात्रं पदार्थविदामित्यवलोपः, अन्यतरेण पुरुषेण व्यपदेष्टुमश-
क्यत्वात् उभयाधिष्ठानमेककर्तृत्वम् । तस्मात् द्वाभ्यामेवायं व्यपदिश्यते ।<p>
<p>अन्यतरेण पुरुषेण व्यपदिश्यमानोऽपच्छेदः अधिकारहेतुरित्युक्तम् । अतो न
यौगपद्येऽधिकारः एकयैव क्रिययाऽनुमितया फलोपपत्तेः न क्रियान्तरानुमाने कारण-
मस्तीति गूढोऽभिप्रायः ।</p>
<p><q>अत्रोच्यते---न द्वाभ्यां व्यपदेष्टुं शक्यतेऽपच्छेदः द्व‍यधिष्ठाना
अपच्छेदक्रिया एका न भवति, इतरनिरपेक्षत्वात् कर्तृभावस्य ।</q> तस्मादि-
तरेतरयुक्तयोः कर्तृत्वमिह न भवति । कर्तृत्वाभिप्रायेण निरपेक्षतोक्तेति सिद्धान्त्यभि-
प्रायमबुद्ध्वा चोदयति---<q>कथं पुनरपच्छेदो न द्वितीयमपेक्षते ।</q> अपादानभूत-
द्वितीयानपेक्षाऽपच्छेदक्रियैव नोपपद्यत इति भावः ।</p>
<p>उत्तरं---<q>अपेक्षत एव द्वितीयमपच्छेद इति सन्मात्रतयाऽपादानत्वेन ।
न तु व्यपदेश्यस्य ।</q> तथा न कर्तृतयाऽपेक्षते । व्यपदेशश्चात्र कर्तृतयाऽपेक्षते ।
व्यपदेशश्चात्र कर्तृभावेनेति । व्यपदेश्यव्यदेशतानिषेधेन कर्तृत्वं निषेधति ।</p>
<p><q>कथं पुनः प्रत्येकमुभयसंपाद्ये द्वे क्रिये कथ्येते ? उच्यते । एकैका-
पच्छेददशायां यादृशमेकैकगततत्फलं दृष्टं तथाभूतमेव द्वयोरपि अवगम्यत
इति द्वयोरपि क्रियानुमानमविरुद्धम् ।</q> अतः समर्थितमिदं भगवतः काश्यपस्य
सूत्रं <quote>“एकद्रव्यमगुणं संयोगाविभागेष्वनपेक्षकारणं कर्म”</quote> इति । (1-1-17)
कर्मलक्षणम् । तस्मात् युगपज्ज्ञापितायामपि सिद्धमेकैकस्याधिकारहेतुत्वं तत्तद्धविः
प्रति ।</p>
<lg><l>।। १८ ।। तत्र विप्रतिषेधाद्विकल्पः स्यात् ।। ५१ ।।</l></lg>﻿
<pb n="179"/>
<p>इदमिदानीं चिन्यते । किं नैमित्तिकयोर्विकल्पः उत समुच्चय इति ।
यदा स्थितं यौगपद्ये(न) निमित्तद्वयमस्तीति तदा नैमित्तिकद्वये चिन्तोपपद्यते किं
समुच्चयः उत विकल्प इति । तत्र विरोधात् विकल्प इति वदामः ।
सर्वस्वादाक्षिण्ययोः विरोधात् युगपदुपसंहर्तुमशक्यत्वात् विकल्प एव न्याप्य इति
राद्धान्तः । <q>अथ कस्मात् तदनुरोधेन नैमित्तिकाङ्गद्वयानुरोधेन नावृत्तिः
कल्प्यते प्रधानस्यैव, तेन द्वयमप्युपसंहरिष्यते ।</q></p>
<p>परिहरति---<q>नाङ्गानुरोधेन ।</q> अथ कस्मात् द्विर्न प्रधानस्यावृर्त्तिर्युक्ता ? ।
प्रधानं हि अङ्गस्य प्रयोजनं नाङ्गं प्रधानस्य । तेनाङ्गानुरोधेन प्रधानस्यावृत्तिर्नोपपद्यते ।
अङ्गता चैवं विधानात् नैमित्तिकानामुक्ता वाचनिक्यां पुनः ततो द्वितीयं नैमित्तिकं
भविष्यतीति चेत् । नेति [ब्रूमः ना] पच्छेदे(ः) [प्रायश्चियोः] समुच्चयः, प्रथम-
प्रयोगाङ्गत्वेन(ा) निर्ज्ञानात् । यदेव हि प्रथमप्रयोगाङ्गतया विज्ञातं तदेव पुनः
त(त्र)त्र कर्तव्यम्, न प्रथमप्रयोगे द्वयोरङ्गता, किन्त्वेकस्यैव । तेनाङ्गत्वाद्‌द्वितीयस्य
पुनस्त(ाव)[त्राप्य]प्यननुप्रवेशः ।</p>
<p>ननु यथा व्रीहियवयोर्द्वयोरपि विनियोगादङ्गता तथेहापि द्वयोरङ्गता किमिति
न भवति इति अत्राह---<q>प्रयोगेऽप्यधिकारद्वारा विनियुज्यते न कर्मणीत्युक्‍त-
मभ्युदयेष्ट्यधिकरणे ।</q></p>
<p>यत्पुनः निमित्तसम्बन्धेनाधिकारिणमाश्रित्य विधीयते तत्प्रयोगाङ्गतयैव
विधीयते । न च प्रयोगे द्वयोरनुप्रवेशसंभवः । कर्मणि तु विरुद्धानामपि सम्भवो
भवत्येव प्रयोगभेदाश्रयत्वेन । तस्माद्विकल्पः । एकैकस्य विनियोगादेकाङ्गतेति ।
सोऽयं शास्त्रविकल्पः ।</p>
<lg><l>।। १९ ।। पौर्वापर्ये पूर्वदौर्बल्यं प्रकृतिवत् ।। ५४ ।।</l></lg>
<p><q>केयमत्र बाधचिन्ता ।</q> अनेनासङ्गतिरुक्‍ता । <q>अयुक्ता च सा</q> । अनेन
युक्तिशून्यतोक्ता । अधिकारे तावद्बाधस्यानवसर एव । तेनात्रेयं चिन्ताऽसङ्गता ।
<q>कथमयुक्ता ?</q> उत्तरं---<q>शास्त्रार्थावधारणकाले हि बाधश्चिन्त्यते । अधि-
कारद्वारकमिंद बाधचिन्तनम् । तच्च प्रयोगे । न चैकस्मिन् प्रयोगे
विरुद्धद्वयस्यावकाशोऽस्ति तेन शास्‍त्रार्थावधारणायैवेयं चिन्ता । को
बाध्यतामिति । न पुनरवधृते शास्त्रार्थे बाधश्चिन्त्यते दाशमिकमिव ।</q>﻿
<pb n="180"/>
तथापि कथमयुक्ततेत्यत्राह---<q>शास्त्रार्थावधारणकाले हि नात्र पौर्वापर्यमस्ति
एकैकस्य शास्त्रस्य स्वार्थबोधकत्वात् प्रयोगे तु ।</q> तत्प्रयोगे च शक्याशक्यत्वे
कृताकृतत्वे च । अत्र तन्त्रं प्रसङ्गो वा । एकग्रन्थेनाह---युक्तं तावत् कृता-
कृतत्वे तन्त्रं प्रसङ्गो वा । तन्त्रं न प्रसङ्ग इति शक्यते वक्‍तुं कृतकृत्यत्वेन
हि तन्त्रं भवति । प्रसङ्गश्च पुनरशक्तेः ।</q> अशक्तिश्चात्र न चिन्त्यते । ननु मा
(भूत्) भूतां तन्त्रप्रसङ्गौ बाधो भविष्यतीति । अत्राह---<q>बाधोऽपि चावधृते शास्त्रार्थे
नैवोपपद्यते</q> तस्य बाधितुमशक्यत्वादिति तृतीये उक्तम् । उपसंहरति---<q>तस्मादन्य
एवायं प्रयोग[ा]शक्तिजः प्रयोगबाधः । स चाधिकारे न सङ्गतः यतोऽयं
प्रयोगबाधः ।</q> तस्मान्नायं शास्त्रार्थस्य प्राप्तस्य बाधो न विनियोगो बाध्यते ।
नाप्यप्राप्तत्वं1 शक्यते वक्‍तुं शास्त्रार्थस्य यथा तृतीये न प्राप्तिः । तन्त्रप्रसङ्गयोरभावः
प्रदर्शित एव ।</p>
<p>समर्थंयते---<q>भवत्ययमन्य एव बाधप्रकारो न कश्चिद्दोष इति ।</q>
आक्षिपति---<q>कःपुनरस्याधिकारे प्रसङ्गः ? अयमस्ति प्रसङ्गः---अधिकारस्तु
प्रयोगाय भवति न कर्मज्ञानाय ।</q> ज्ञाते हि कर्मण्यधिक्रियते । तेनाधिकार-
द्बारकमिदं प्रयोगान्तरं विधीयते इत्यत्रैव चिन्तिततम् ।</p>
<p>ननु यद्यपि प्रयोगायाधिकारः तथापि अधिकारशास्त्रार्थावधारणकाले नैव
पौर्वापर्य[म]स्यास्ति । तस्मिंश्चासति कथं बाधः । मैवं बोचः, अधिकारशास्त्रं हि
प्रतिप्रयोगमावर्तते । कर्मज्ञानशास्त्रवत् सकृदेवावगतार्थो भवति । यस्य च प्रति-
प्रयोगमावृत्तिः तस्य प्रतिप्रयोगमेव शास्त्रार्थावाधारण२नैव पौर्वापर्ये सति प्रयोगोपपत्तौ,
प्रयोगदशायां तयोरशक्यविषयं यत् द्वयोरधिकारशास्त्रयोः घटत एवार्थावधारणे
बाध्यता(मि)इति ।</p>
<p><q>अत्र पूर्वंपक्षवादी अनुपजातविरोधितया पूर्वस्यैव सत्यार्थतां मेने ।</q>
अनुपजातो विरोधो यस्य तस्यैव सत्यार्थता । उत्तरस्य तु तद्विरुद्ध एवार्थो नात्मानं
लभते । <q>राद्धान्तवादी तु मन्यते---उत्तरस्याप्राप्तावयं हेतुः पूर्वस्यानुपजात-
विरोधिता ।</q> 3प्राप्तिर्हि उत्तरस्य अनुपजातविरोधितां पूर्वस्य विरुणद्धि न पुनः
प्रयोगम् । इह च न प्राङ्निरोद्ध‍ुं शक्यते निमित्तस्य विद्यमानत्वात् । अशक्ते तु
<note>1. अप्राप्तत्वे-मा</note>
<note>2. रणं</note>
<note>3. अप्रा-मा</note>﻿
<pb n="181"/>
प्रयोगः परं निवर्तते । ततश्चोत्तर एव प्रयोगः पूर्वस्य बाधको युक्तः । अपरःप्रयोगः
पूर्वमबाधित्वा (अनेन) न प्रत्येतु शक्यते न पुनः पूर्वः परमबाधित्वैव न प्रतीयते ।
अतोऽनुपजातविरोधितैवात्र प्रयोगे बाध्यत्वे हेतुः उपजातविरोधिता बाधकत्वे ।</p>
<p>ननु पूर्वाधिकारे भूते उत्तराधिकारशास्त्रमेव[न]प्रवर्तते इत्यत्राह---<q>प्रतिप्रयो-
गावधारणीयं</q> चाधिकारशस्त्रमित्युक्तम् । अतः कालतोऽपि यत्रावधारणं दशमे
तत्रोपजातविरोधितैव बाधकत्वे हेतुरिति दर्शितम् ।</p>
<p><q>यद्युपजातविरोधितयाऽयं बाधः तदा दाशमिक एवायं बाध इति
पुनरत्रासङ्गतिः</q> । परिहरति-<q>सत्यं हेतुः न पुनर्द्वारतः</q> । उपजातविरोधिता योऽयं
बाधे हेतुः सा तुल्ये तु दाशमिक एव स्यात् द्वारन्तु(स्तु)भिन्नम् । तत्र हि प्रयोज्याव-
धृतिः द्वारे हेतुः । इह न प्रयोगावधृतिरिति विशेषः । प्रयोज्यावधारणं प्रयोज्येऽपि
तत्र कृतकार्यतया प्रयोज्यान्तरं बाधते । प्रयोगः प्रयोगान्तरं अशक्तेः, अधिकारा-
श्रया च चोदना प्रयोगविशेषः । चोदना कर्मस्वरूपचोदनेति प्रदर्शितम् । तेने-
हैवायं बाधश्चिन्तनीय इति सर्वमुपपन्नम् ।</p>
<p>तदयमत्र संक्षेपार्थः - पूर्वप्रयोगविशेषः स तस्मिन्नेव प्रयोगे विधीयते प्रतिपक्षा-
भावात् उत्तरमपि वाक्यबलेन प्रयोगान्तरं पूर्वोपमर्देन विवियुज्यत इति प्राप्तबाध
एवायम् । यथा दशमेऽस्यान्तर्भावो न भवति तथाऽनन्तरमेवोक्तमिति ।</p>
<lg><l>।। २० ।। यद्युद्गाता जघन्यः स्यात् पुनर्यज्ञे सर्ववेदसं दद्यात्
यथेतरस्मिन् ।। ५५ ।।</l></lg>
<p>पूर्वं प्रतिहर्तुरपच्छेदे सर्ववेदसदक्षिणे प्रयोगे प्राप्ते <q>पश्चादुद्गातुरपच्छेदः
तस्य बलीयस्त्वमुक्तम् अनन्तराधिकरणे । अदाक्षिण्यं चास्य प्रयोगस्य
नैमित्तिकं; पुनस्ततः पूर्ववद्दक्षिणादानं च</q> । अनेन भाष्योक्तविषयः स्पष्टीकृतः ।</p>
<p>तत्र संशयः । <q>तत्र तद्‍दद्यात् यत्पूर्वस्मिन् दास्यन् स्यादिति वचन-
बलात् किं प्रतिहर्तुरपच्छेदनिमित्तकं सर्ववेदसं दद्यात् उत प्रकृतमेव द्वादश-
शतमिति</p> । अनेनापि संशयः स्पष्टीकृतः ।</p>
<p><q>तत्र पूर्वपक्षवादी क्रतुनिमित्तकं स्वाभाविकं दास्यन्नित्युच्यत इति
मन्वानो द्वादशशतं दद्यादित्युक्तवान्</q> । अस्यार्थः-यत् पूर्वस्मिन् प्रयोगे
<pb n="182"/>
देयत्वेन प्राप्तं तद्देयमित्युक्ते यत्स्वाभाविकं देयं तदेव प्रतीयते निरपेक्षत्वात् ।
न नैमित्तिकं निमित्तसापेक्षत्वात् । सापेक्षनिरपेक्षयोर्हि निरपेक्षे प्रतीतिः शीघ्रतरेति
स्वाभाविकद्वादशशतमेव पुनस्ततो दातव्यम् ।</p>
<p><q>राद्धान्तस्तु प्रयोगाभिप्रायं दास्यन्नित्युच्यते, न कर्माभिप्रायम्
अस्यार्थः-1अत्र पूर्वस्मिन्नित्यनेन पूर्वशव्देन न कर्मोच्यते एकत्वात् कर्मणः पूर्वा-
परव्यपदेशाभावात् । किन्तु प्रयोग उच्यते । तेनायमर्थः-यत्पूर्वस्मिन् प्रयोगे
दातव्यं तद्दद्यादिति । पूर्वप्रयोगे च प्रकृतिकर्तुरपच्छेदनिमित्तकं सर्ववेदसमेव तेनो-
त्तरस्यां क्रतौ देयम्</q> ।</p>
<p><q>ननु च पूर्वदानाभिप्रायमेतत्, तत्र द्वादशशतमप्यस्ति । यत्किल
पूर्वदाने देयं तदभिप्रेत्येदमुच्यते यत्पूर्वस्मिन् दास्यन् स्यात् तद्‍दद्यात्
इति</q> । तत्र पूर्वं देयं द्वादशशतमप्यस्ति । पूर्वंप्रयोगे हि विनियोगतो द्वादशशत-
मप्यस्ति सर्ववेदसं च । अतः कथं सर्ववेदसस्यैव दक्षिणात्वम् ।</p>
<p>परिहरति---<q>यद्यपि द्वयमस्ति तथापि द्वयोरनुग्रहात् सर्ववेदसमेव</q> ।
तस्मिन् दीयमाने द्वयमपि दत्तं भवति । द्वादशशतादप्यधिकाभिप्रायः सर्ववेदस-
शब्द उक्तः । तेनोभयानुग्रहः । ऊने हि उभयानुग्रहो न भवेत् । एतच्चात्राभ्युप-
गम्यवादमात्रं तथापीति वचनात् । मूलयुक्तिमाह---<q>न चात्र पूर्वतामा-
त्रमभिप्रेतम् । किन्तु स्वप्रयोगाभिप्रायैवेयं पूर्वता सा च सर्ववेदस-
दक्षिणैव</q> । अस्यार्थः---यस्यैव प्रयोगस्य यः पुनः स्तुतिः स एवात्र प्रयोगः
पूर्वशब्देनोक्तः न पूर्वतामात्रम् । द्वादशशतप्रयोगश्च पूर्वतः । तदुपमर्देन तु
प्रतिहर्तुरपच्छेदनिमित्तकः परतः सर्ववेदसदक्षिणः प्रयोगः । तस्यैवेयं पुनः स्तुतिरिति
सर्ववेदसमेव देयम् ।</p>
<p><q>ननु सापि सर्ववेदसदक्षिणा तत्र बाधिता</q>[न]किन्तु पूर्वप्रयोगे बाधिता
(न पुनरस्तीति युक्ते प्रयोगे) तत्र तद्दद्यादिति वचनात् सर्वथा न बाधिता किन्तु
पूर्वप्रयोगे बाधिता पुनस्ततो देया । तस्मान्नात्र नैमित्तिकं बाधितम् । कालमात्रस्य तु
अपहाण्या पूर्वप्रयोगे दक्षिणा सा[न]तदानीमेव देया । किन्तु पुनस्तुतौ देया इति
<note>1. यत्र-मा</note>﻿
<pb n="183"/>
कालमात्रस्योत्कर्षः । न दक्षिणाबाधः । ततश्च यैव सा प्राग्भावी प्रतिहर्तुरपच्छेद-
निमित्ता सैवोत्कृष्य दातव्येति ।</p>
<lg><l>।। २१ ।। अहर्गणे यस्मिन्नपच्छेदस्तदावर्तेत कर्मपृथक्त्वात् ।। ५६ ।।</l></lg>
<p><q>प्रयोगविषयत्वादधिकारस्य द्वादशाहविषयं च (यश्च) एकं प्रयोगं
मन्वानः सर्वावृत्तिं पूर्वपक्षवादी मन्यते । पुनर्यज्ञेन यजेत इति प्रयोग-
विषयोऽयं नैमित्तिकोऽधिकारः प्रयोगस्यावृत्तिमाह</q> द्वादशा[हा]<q>त्मकश्चाय-
मेकप्रयोगः इति</q> तस्यैवावृत्तिरिति पूर्वपक्षवाद्याह । <q>राद्धान्तस्तु---कर्मविषय-
त्वादधिकारस्य द्वादशाहे च कर्मभेदात् प्रतिकर्म नैमित्तिकमिति कर्मण
एवावृत्तिः न कर्मगणस्य</q> । यस्मिन्निमित्तमुपपद्यते तदीय एव प्रयोगः पुनरावर्तते ।
एककर्मणि चेदं निमित्तं, न कर्मगणे द्वादशाहे । एकैकानां कर्मणामवान्तरप्रयोगाश्च
बहव एव, तेन कर्मण एकस्यैव प्रयोगावृत्तिः न कर्मगणस्य ।</p>
<p>अक्षरार्थस्तु---कर्मविषयत्वादधिकारस्य अधिक्रियतेऽनेऽनेनेति व्युत्पत्त्या निमित्त-
मधिकारशब्देनोच्यते । अतः कर्मविषयत्वमधिकारस्यैवोक्तम् ।</p>
<p><q>इति ऋजुविमलायां षष्ठाध्यायस्य
पञ्चमः पादः</q></p>﻿
<pb n="184"/>
<p><q>ऋजुविमलायां</q></p>
<p><q>।। षष्ठाध्यास्य षष्ठः पादः ।।</q></p>
<lg><l>।। १ ।। सन्निपातेऽवैगुण्यात् प्रकृतिवत्तुल्यकल्पा यजेरन् ।। १ ।।</l></lg>
<p><q>इदानीमिदं श्रूयते</q>-अधिकृत विशेषाणां <q>श्रूयते । तत्र बहुकल्पेषु कर्मसु
समानकल्पानामेवाधिकारः उत भिन्नकल्पानामपीति</q> । अनुभाषितमाक्षिपति-
ननु चाधिकृतविशेषश्रवणे संशय एव नास्ति</q> । व[ा]सिष्ठादयोऽप्यधिकृतत्वेनैवात्र
सम्बध्यन्ते, न कर्तृतया प्रथमोपनिपातित्वादधिकारस्य । ततश्च नाराशंसकल्पेनैव
तेषामधिकारसिद्धिरिति । इतरेषां तनूनपात्कल्पेनेति समानकल्पानामेवाधिकारो
युक्तः । न भिन्नकल्पानां वैगुण्यात् । समाधत्ते---<q>सत्यं क्रत्वर्थानपायाद्भवति
संशयः</q> । अस्यार्थः---<q>प्रयाजादयस्तावत्क्रत्वर्था एव । न पुरुषार्थाः । क्रतोश्चैतदुभय-
मङ्गम् । ततश्चैकानुष्ठानेऽपि क्रतोरवैगुण्यम् । अवैगुण्ये व क्रतोरधिकारसिद्धिरप्यधि-
कृतानामिति । अत्र चोदयति-<q>क्रत्वर्थानपाये कथं पुनस्संशयः</q> यावता भिन्नकल्पा-
नामप्यधिकार इत्ययमेव पक्षः श्रेयानिति ।</p>
<p>उत्तरं---<q>सत्यं न संशयः</q>, विपर्ययमेव पूर्वपक्षवादी मन्यते । कथं ?
क्रत्वर्थश्चेन्नापैति न वैगुण्यं शक्यते वक्‍तुम् । वैगुण्याच्चाधिकारविधातः स्वमनीषि-
कया । अस्मिंश्च पक्षे वसिष्ठादिश्रवणमनुवादमात्रम् । क्रतोर्वसिष्ठादिसम्बन्धित्वात् ।
यतः क्रतोरेकोपादानत्वेऽपि अवैगुण्येनायं पूर्वः पक्षः । एवं च सति कार्यसिद्धिः
सामान्यमात्रतया शिरोवदिति प्रदर्शितम् । यथा ऋतपेये घृतव्रतविधानात् घृतदुहि
निवृत्तायामन्ययापि गवा कार्यसिद्धिः । तथाऽन्येनापि द्वितीयेन प्रयाजेनान्यप्रयाज-
कार्यसिद्धिरित्येतावन्मात्रेणाशिरवदिति दृष्टान्तः ।</p>
<p>ननु अङ्गान्तरानुपसंहारे वैगुण्यमित्यत्राह---<q>कार्यार्थत्वादुपदेशोप-
संहारस्य तस्य कार्यसिद्धावनुपसंहारेऽपि अदोष इति</q> । यद्वा उभयसंभवे
नैकमपि निमित्तं भवतीति बृहद्रथन्तरवदिति प्रदर्शितम् । भिन्नकल्पोदयपुरुषसम्भवे
वसिष्ठादयो विश्वामित्रादयश्च निमित्तं न भवन्ति एकैकस्य निमित्तत्वात् । <q>यथा
बृहत् रथन्तरं च प्रत्येकं निमित्तमिति एकस्य न निमित्तत्वमिति
नैमित्तिकव्याघातः</q> । अयमभिप्रायः---उपदेशेऽपि तावदनुपसंहार उक्तः । यद्वा
<pb n="185"/>
उपदेश एव भिन्नकल्पानां पुरुषाणां समाहारः नास्तीति । केन पुनर्विशेषेणा-
शिरवदिति यस्मात् यजमानसम्मितौदुम्बरी भवति इत्युपन्यस्तम् । अत्रापि
कार्यसिद्धिस्तुल्यैव । उत्तरं---<q>सत्यं, किन्तु परिहारेऽभ्यधिका शङ्काऽस्ति</q> ।
तामनेन दृष्टान्तव्याजेनोपन्यस्य परिहर्तुं भेदेन पुनरुपन्यासः । का पुनरसौ ? तामाह---
<q>कारकतयैव किमिति यजमानशब्दो न प्रवर्तते <quote>‘ऋत्विग्वत्’</quote> तेन(न)क्रत्व-
न्तरगतेनापि यजमानेन सम्मानं प्राप्‍नोति</q> । यदा स्वामितया यजमानशब्दो
वर्तते तदा कत्वन्तरवर्तिना सम्मानं न भवति । तस्यास्वामित्वात् । कर्तृमात्रपरिग्रहे तु
तस्यापि कर्तृत्वात् तेनापि सम्मानं शक्यते कर्तुं तन्निराकरणार्थं दृष्टान्तान्तरो-
पादानम् ।</p>
<p>निराकरणमाह---<q>न कर्तृमात्रतया ग्रहणम् अधिकृतमुखेनोपादान-
सम्भवात् । अधिकारपूर्वकमेव कर्तृत्वमिति तत्पुरस्सरमेव कर्तृत्वं परिगृह्यते</q> ।
तेनाधिकृतेन सम्मानं कर्तव्यमिति न क्रत्वन्तरगतयजमानान्तरपरिग्रहः आत्मनेपदानु-
ग्रहाच्च स्वाम्येव ग्राह्यः । न कर्तृमात्रम् । अतोऽधिकृतो यजमान इति । स्थितम् ।
उपादेयत्वात् सम्मानं प्रति बहवो न कुर्वन्तीति विशेषो दृष्टान्तेनोपादानस्य । प्रथमे
पुनः शिरोवदिति व्याख्याने यथा पुरुषशीर्षमुपदधाति इति श्रवणात् स्मृतिबाधः ।
तथेहापि कल्पान्तरेण कल्पान्तरस्य बाधः इति । अस्मिन्नप्यप्राप्तिरेव द्रष्टव्या निमित्तो-
पसंहारवत् । क्रत्वर्थत्वे हि शवशीर्षस्य स्पर्शने न प्रतिषेधः प्रवर्तते । तेन दृष्टान्ते-
नात्राप्राप्तिरेव द्रष्टव्या । यथा निमित्तोपसंहारपक्षे प्राप्तौ च कल्पान्तरस्य प्रमाणं
नास्तीति अयुक्तोऽयं पक्षः । अत एवापरितोषात् द्वितीया व्याख्या कृता ।</p>
<p><q>अत्राभिधीयते---नेदमाशिरवदिति शक्यते वक्‍तुं, नापि निमित्तोप-
संहारवत्</q> । एतदुक्तं भवति-नापि निमित्तोपसंहारवदप्राप्तिः, नाप्याशिरवदिति कृत-
कृत्यता सम्भवति । कथं तर्हि ? अधिकृतविशेषणं हि एतत् वसिष्ठादीनां भृगूणामिति
च । तथापि किमित्याह---<q>अधिकारद्वारं च प्रयोगे कर्मस्वरूपे सम्भवति-
त्युक्तम्</q> । अधिकृतसम्बन्धेन प्रयोगविशेषोऽयं विधीयते न कर्मस्वरूपम् । तथा
च प्रयोगे कृतकृत्यताप्राप्तिरपि नास्तीति समानकल्पानामेवाधिकारः एकप्रयोगत्वादिति
स्थितम् ।</p>
<lg><l>।। २ ।। वचनात्‍तु द्विसंयोगस्तस्मादेकस्य पाणित्वम् ।। १२ ।।</l></lg>﻿
<pb n="186"/>
<p>राजपुरोहितौ सायुज्यकामौ यजेयातामिति श्रूयते । तत्र संशयः---किं
समासार्थात् द्विवचनं उत प्रातिपदिकार्थादिति । यदि समासार्थद्वित्वे द्विवचनं तदा
राज्ञः पुरोहितौ द्वौ यजेयातां (उत)प्रातिपदिकार्थद्वित्वे तदा राजा पुरोहितश्च
यजेयातामिति ।</p>
<p><q>ननु इतरस्मिन्नपि पक्षे समासार्थादेव द्विवचनं द्वन्द्वोऽपि हि समास
एव</q> । उत्तरं-<q>सत्यं समासः न तु समासार्थे द्विवचनं, समासिनावेव द्विवच-
नार्थेन सम्बध्येते इतरेतरयुक्तौ</q> । इतरेतरयोगे हि द्वयोर्दुन्द्वः । तत्र समास-
वर्तिभिः पदैः स्वार्थाः इतरेतरयुक्ता एव प्रतिपाद्यन्ते । न पुनः पदद्वयेन कश्चिदर्थः
प्रतिपाद्यते । यद्गतं तद्‌द्वित्वं हि वचनेनोच्यते । यत्र पुनः समासार्थ एव द्विवचनं
तत्रैकवचनमेव भवति । यथा समाहारे । समाहारे हि यो द्वन्द्वः तत्र समाह्नियमाण-
मर्थद्वयं समाहारलक्षणार्थमुच्यते । ततश्च तस्यैकार्थ्यात् एकवचनमेव भवति समाहारे ।
समाहारे हि यो द्वन्द्वः तत्र समाह्रियमाणे(म)र्थे द्विवचनग्रहणं द्विवचनोपलक्षणार्थम् ।</p>
<p>नन्वेवमितरेतरयोगस्यापि एकत्वादेकवचनं प्राप्नोति । न च दृश्यते,
के[ते]नाभिप्रायेण पृच्छति---<q>किमित इतरेतरयोगो न समासार्थः</q> येन तत्रैक-
वचनं न भवति । अथ समासार्थेऽपि तस्मिन्नेकवचनं न भवति समाहारेऽपि न
स्यादिति भावः । उत्तरं-<q>न समासार्थ इति ब्रूमः उपाधिमात्रं हि स तदा भवति
समासिनावेवेतरेतरयुक्तः [क्तौ] समासार्थः समाससंज्ञ</q>काभ्यां पदाभ्यामुच्यते ।
यत एवेतरेतरयोगे समासिनावेवोच्येते, अत एव च युगपदधिकारणता एकशेषश्च
एवंविधविषय एव न समाहारविषयः ।</p>
<p>कथं पुनर्युगदपधिकरणवचनता ? न तावत् वाचकवृत्त्या, सम्बन्धग्रहणा-
भावात् । पदान्तरप्रयोगवैयर्थ्याच्च । न च लक्षणावृत्तिः सम्भवति अनुपपत्तेरभावात् ।
स्वार्थहानप्रसङ्गाच्च । अत्रोच्यते । लक्षणावृत्त्या युगपदधिकरणवचनता । तथा
हि - धवखदिरौ हि च्छिन्धि इत्यत्र धवशब्दो धवमात्रं ब्रवीति स धवार्थः, खदिर-
सहितां स्वावस्थां लक्षयति अवस्थावस्थावतोः सम्बन्धात् । द्विवचनश्रवणं चानुपपद्य-
मानं लक्षणाहेतुः । तर्हि प्रातिपदिकार्थद्वित्वे सम्भवति । न च द्वन्द्वे पदद्वय-
व्यतिरेकी द्विशब्दोऽस्ति । समासपदे एव सहितावस्थस्वार्थमात्रप्रतिपादनपरे । तदा
तयोरपि प्रत्येकं द्वित्वाभावात् किमाश्रित्य घटतां द्विवचनम् । यदा तु समासपदे
इतरेतरयुक्तस्वार्थप्रतिपादनपरे भवतः, तदा तथाभूतयोरर्थयोः द्वित्वं समवेतमिति द्विव-﻿
<pb n="187"/>
चनोपपत्तिः । समासे तु प्रत्येकपदाभिहितयोरर्थयोः समाहारलक्षणत्वादुपपन्नमेक-
वचनमिति न युगपदधिकरणवचनतायां प्रमाणमस्ति । एकशेषे च तन्त्राभिधानात्[न]
परस्परसहितार्थप्रतिपत्तिः । इतरेतरयोगे च परस्परसहितार्थप्रतिपत्तिरिति तदपबा/?/द
एकशेषः तद्विषय एव, न समाहारविषयो द्वन्द्वः पक्षे ।</p>
<p>यदा युगपदधिकरणबलात् इदमापद्यते उक्तेन न्यायेन सहितवचनता, एवं
चेत् पुरोहितार्थगतमेव द्वित्वं न्याय्यम् । अन्यथा हि पुरोहितशब्दो राजन्यपि
स्यात् । तत्र लक्षणाप्रसङ्गः स्यात् । कथं पुनरेकस्मिन्नेवोच्चारणे पुरोहिते राजनि च
वर्तमानः पुरोहितशब्दो लक्षणया वर्तत इति शक्यते वक्‍तुम् । <q>पुरोहिते तु श्रौत
एव सः । न च श्रौतो लाक्षणिकश्च सकृदुच्चारितो भवति</q> । परिहरति---<q>सत्यं
युगपदधिकरणश्रवणबलादिदमापद्यते । उक्तेन न्यायेन यदा सहितावस्था-
लक्षणत्वेन युगपदधिकरणं तदा श्रौते लाक्षणिके च तात्पर्यं भवति</q> ।
परमार्थतश्च यन्न श्रौतार्थः लाक्षणिक एव । तथा च दर्शितं धवस्वदिरौ चेति । न हि
युगपदधिकरणवचनतां विना द्विवचनमुपपद्यते । अतः श्रौते संभवत्यपि लक्षणामङ्गी-
कृत्य हेयत्वेनायं पक्षः उपन्यस्यते । यद्यपि पुरोहितार्थोऽप्यस्ति तथापि लक्षणा
प्राप्नोतीति । अनेन दोषेण पूर्वपक्षवादिना हेयत्वेनायं द्वन्द्वपक्ष उपन्यस्तः ।</p>
<p><q>ननु वसानौ इति द्वित्वं पुंस्त्वं च एषशब्दो व्यभिचरति एवमत्रापि
पुरोहितद्वित्वं चैषशब्दो न व्यभिचरतीति</q> द्वितीयऽर्थे प्रतिपादकत्वात्
नैव लक्षणाप्रसङ्ग इति । परिहरति---<q>वचनाभिप्रायः । तदुक्तं पुंस्त्वं द्वित्वं च
औकारान्तद्विवचन न व्यभिचरतीत्युक्तम्</q> । न प्रातिपदिकाभिप्रायम् ।
प्रातिपदिकस्य हि युगपदधिकरणत्वेन विना द्विवचनानुपपत्तिः । यथा राजपुरोहितं
चेति । तेन यत्र द्विवचनं तेन प्रातिपदिकेन इतरेतरयुक्तः स्वार्थः प्रतिपादनीयः ।
न च लक्षणां विना तदुपपद्यते । तस्मात्सुष्ठूच्यते लक्षणेति । लक्षणात्वे हेयोऽयं
पक्ष इति पूर्वः पक्षः ।</p>
<p><q>ननु षष्ठीसमासपक्षेऽपि राजशब्दो लाक्षणिक एव षष्ठ‍यर्थलक्षकतत्</q> ।</p>
<p>परिहरति---<q>भवति । का नो हानिः? पुरोहितशब्दमङ्गीकृत्य लक्षणा-
त्वेन न हातव्योऽयं पक्ष इत्युक्तम्</q> ।</p>﻿
<pb n="188"/>
<p>ननु च षष्ठीसमासपक्षेऽपि तस्य लक्षणात्वमन्यपरत्वादित्याह---<q>उत्तरपद-
प्रधानोऽयं षष्ठीसमास इति</q> ।</p>
<p><q>एवं प्राप्तेऽभिधीयते---सत्यमेवम् । किन्तु एकत्वात् पुरोहितस्य
षष्ठीसमासेऽपि द्विवचनानुपपत्तिरेव सम्बन्धिशब्दत्वात् पुरोहितशब्दस्य
द्वयोः सम्बन्धित्वेनाभावात्</q> । अस्यार्थः---पुरोहितशब्दोऽयं सम्बन्धिशब्दो-
ऽयम् । न चैकस्य राज्ञो द्वो पुरोहितौ सम्बन्धिनौ सम्भवतः । तेन षष्ठी-
समासेऽपि अर्थाभावात् द्विवचनानुपपत्तिरेव । तेन वरं लक्षणैवाश्रीयतां द्विवचनोप-
पत्त्यर्थम् ।</p>
<p>ननु च विनियोगदर्शनात् द्वौ पुरोहितौ भविष्यतः यथा अञ्जलिविधानात्
द्वौ हस्तौ व्यापार्येते तत्राह---<q>यत्पुनरञ्‍जलिवत् इत्युक्तं तदत्र न सम्भवति ।
असम्बन्धितयैव द्वितीयस्य सम्बन्धिनोऽभावात् । पुरोहितं वृणीत इत्येक-
वचनश्रवणात्</q> । ननु भवतु सम्बन्धिशब्दः पुरोहितशब्दः कार्यान्तरेऽपि नियोग
एव सम्बन्धितामापादयिष्यति । यो यस्य राज्ञः तानि तानि कर्माणि करोति स तस्य
पुरोहितो भवति इति सम्बन्धिद्वयसम्भवात् तत्राह---<q>उत्पत्तिश्च सम्बन्धे हेतुः न
कार्ये विनियोगः एतदपेक्षत्वाद्विनियोगस्य</q> । अस्यार्थः-परणोत्पन्नः पुरोहितो
भवति न पुनः कार्यान्तरविनियोज्यः पुरोहितत्वापेक्षत्वात् कार्यान्तरविनियोगस्य ।
तदत्र सङ्ग्रहार्थः-विनियोगतः पुरोहितत्वं तस्य तु वरणेनोपसङ्ग्रहः । ततश्च
द्वयोर्विनियोगदर्शनात् द्वयोः सङ्ग्रहः विनियोगार्थत्वात् सङ्ग्रहस्येति पूर्वः पक्षः ।</p>
<p>राद्धान्तस्तु पुरोहितस्य सतः विनियोगानुवृत्तित एव पुरोहितत्वम् । उत्पत्तौ च
एकवचनश्रवणात् एक एवोत्पद्यत इति द्वयोः राज्ञोः सम्बन्धिनोः पुरोहितयोः
सायुज्यं न भवतीति प्रदर्शितं भाष्ये । तस्माल्लक्षणैवात्र ज्यायसी अर्थसम्भवात् ।
<q>लिङ्गमुक्तम्</q> ।</p>
<lg><l>।। ३ ।। सत्राणि सर्वबर्णानामविशेषात् ।। १६ ।।</l></lg>
<p><q>ननु च सर्ववर्णानामिति नोपपद्यते आर्विज्ये यजमानश्रवणात्</q> ।
अस्यार्थः-प्रकृतौ ब्राह्मणकर्तृकमार्त्विज्यं प्रतिपन्नम् । इह तु आर्त्विज्ये यजमानः
कर्तृत्वेनोच्यते <quote>‘ये यजमानास्त ऋत्विज’</quote> इति श्रवणात् । यद्यब्राह्मणोऽपि सत्रेऽधि-﻿
<pb n="189"/>
कारी स्यात् तदा तस्यार्त्विज्ये कर्तृत्वे सति ब्राह्मणकर्तृत्वं बाध्येत । ब्राह्मणे ह्यधि-
कारिणि न कश्चिद्बाध्यते । नचाबाधेनोपदेशोपपत्तौ बाधो न्याय्य इति ब्राह्मणानामे-
वाधिकारो युक्तः सत्रेषु ।</p>
<p>न चेयं वचनव्यक्तिरत्र चिन्त्यते-किं ये यजमानाः त ऋत्विज इति
यजमानोद्देशेनार्त्विज्यं संस्कारकतया विधीयते उत आर्त्विज्ये यजमानाः कर्तृत्वेन
विधीयन्त इति ।</p>
<p>तत्र यदि यजमानसंस्कारः तदा आर्त्विज्यं ऋत्विग्भिरेव कर्तव्यमिति सर्व-
वर्णानामधिकारो भवेत् । यदि तु यजमानानामार्त्विज्ये कर्तृत्वविधिः तदा ब्राह्मणानां
पूर्वोक्तन्यायेनाधिकार इति । तेन प्राप्यवचनव्यक्त्याश्रयणेन सर्ववर्णानामधिकारशङ्का
युक्तैव । न चेयमिह चिन्ता युक्ता कर्तुं, अधिकारलक्षणेऽसङ्गतत्वाद्विनियोगनिर्णयस्य ।
तस्मादसङ्गतत्ववादिनां चिन्तां विना पूर्वपक्षो निर्युक्तिक इव प्रतिभाति ।</p>
<p>उच्यते । <q>अयमभिप्रायः पूर्वपक्षवादिनः, यथाधिकारमङ्गवचनं
तत्पूर्वकत्वात् स्वयंकर्तृभावस्य</q> । अस्यार्थः-यजमानानां सकामार्त्विज्यविधानात्
विनियोगः । यजमानानां यजमानता च सत्यधिकारे । तेन पूर्वसिद्धाधिकारोप-
जीवित्वात् अयमङ्गविधानस्य अधिकारवशेन वर्णनम्[न] पुनरेतद्वशेनाधिकारः ।
अधिकारश्च स्वरूपतस्त्रयाणां नाम विभाति । तेषां चार्त्विज्येऽपि विनियोग इति
उपदेशेनातिदेशिकी ब्राह्मणकर्तृता बाध्यते । तथा च लिङ्गं ब्रह्मसामविधाने
वर्णत्रयदर्शनम् ।</p>
<p><q>अत्रोच्यते</q>-केन वोक्तं यथाधिकारमङ्गवचनम् इति । किन्तु नाधिकारोऽधि-
कारान्तरं निवर्तयितुं क्षमः बाधकारणाभावात् असावप्यधिकार एव ब्राह्मणानामार्त्वि-
ज्यमिति ब्राह्मणकर्तृकत्वेनार्त्विज्यं इति श्रूयते । आर्त्विज्यशब्देन ऋर्त्विक्कर्माण्युच्यन्ते ।
<quote>“यद्यत् ब्राह्मणकर्म तदुक्तं....कर्म हीनेन न कर्तव्यं”</quote> इति स्मरणात् क्षत्रियवैश्ययोः
निषिध्यते । नायमार्त्विज्ये निषादाधिकारो यथा नातिक्रम्यते तथा सत्रेष्वधिकारो
वर्णनीयः । न चात्र क्रत्वर्थतया विषयभेदेनाधिकारद्वयाविरोधः । द्वयोरप्यधिकारयोः
पुरुषार्थत्वात् । यद्यपि च सत्रेषु नाङ्गानि ऋत्विक्कर्तृकाणि तथापि तान्यार्त्विजान्येव
प्रकृतौ तेषामार्त्विज्येन ज्ञातत्वात् तद्देवतावत् । इदमधिकरणं आर्त्विज्ये यजमान-
माश्रित्य वर्णितम् ।</p>﻿
<pb n="190"/>
<p>यत्पुनरत्र भाष्ये आर्त्विज्येन यजमानसंस्कारनिराकरणं तत्प्रतिकरोति---
<q>यदि परमार्त्विज्यं अदृष्टायैव चोद्यते स्वामिनाम्</q> । अस्यार्थः-यदि स्वामिनाम-
दृष्टाय संस्कारायार्त्विज्यं चोद्यते तदा एवं सति सत्रे सर्वेषामधिकारः स्यात् । न च
तदस्तीत्युक्तं भाष्ये । तस्मादधिकारानुरोधेन ब्राह्मणानामेव सत्रेष्वधिकार इति
सिद्धम् । दर्शनमहीने चरितार्थम् । तत्र वर्णत्रयसम्भवात् ।</p>
<lg><l>।। ४ ।। वासिष्ठानां वा ब्रह्मत्वनियमात् ।। २४ ।।</l></lg>
<p><q>ननु चेदमधिकरणं वचनमदृष्ट्वा पूर्वपक्षं कुर्वतामनारम्भणीयमेव</q> ।
वैश्वामित्रो होतेति वचने सति वासिष्ठानामेव सत्रमिति पूर्वपक्षाभावात् नेदमधिकरण-
मारम्भणीयमेवेत्यर्थः ।</p>
<p>समाधत्ते---<q>सत्यमेवं, किन्त्वत्र कल्पान्तराशङ्कानिराकरणाय पूर्वपक्ष-
प्रदर्शनम् । का पुनरत्र कल्पान्तराशङ्का ?</q> वासिष्ठे ब्रह्मणि होतापि वासिष्ठ-
समानकल्प एव भवतु वासिष्ठो वा । उभयथाप्यवैगुण्यात् । तथा होतर्यपि (वि)वैश्वा-
मित्र एव तत्समानकल्पो वा भवत्वित्याशङ्कते-<q>द्वयोर्वचनयोर्विद्यमानत्वात् कल्प-
द्वयेन भवितव्यमिति</q> । तन्निराकरणार्थमिदमधिकरणम् । न पुनर्वासिष्ठानां
तत्समानकल्पानामेवाधिकार इति तन्निराकरणार्थमेतत् । वसिष्ठवचनस्यान्यार्थत्वेन
निरस्ते वासिष्ठे पुनर्होत्रैव नियमो भवतीति सिद्धं अवासिष्ठानां अतत्समानकल्पानां च
सत्रम् । वैश्वामित्रतत्समानकल्पानामेव सत्रमिति ।</p>
<lg><l>।। ५ ।। विहारस्य प्रभुत्वादनग्‍नीनामपि स्यात् ।। २७ ।।</l></lg>
<p><q>कथं पुनरनाहिताग्न्याशङ्का ? स्थिते स्वाग्निनिष्ठं कर्म कर्तव्यमिति
न्याये परकीयानामग्नीनामाहवनीयत्वाभावात्</q> । समाधत्ते---<q>लिङ्गदर्शना-
शङ्कया प्रसङ्गं मन्वानस्य पूर्वः पक्षः</q> । सारस्वते सत्रे <quote>“पररथैर्वा एते
स्वर्ग लोकं यन्ति येऽनाहिताग्नयः सत्रमासते”</quote> इत्यनाहिताग्नीनां सत्रदर्शनात् ।
तथा <quote>“अग्नये विविचये पुरोडाशमष्टाकपालं निर्वपेत् यस्याहिताग्नेरन्यैरग्निभिरग्नयः
संसृज्येरन्”</quote> इति संसर्गदर्शनात् । आहवनीयेनैव कार्यनिष्पत्तेरपि अनाहिताग्नेर-
प्यधिकाराशङ्का ।</p>
<p><q>अत्रोच्यते---नात्र प्रसङ्ग उपपद्यते तत्कार्यापरिज्ञानात्</q> । यदि हि
आहवनीयकार्यं ज्ञायते तदा परकीयेनापि तत्कृतमिति प्रसङ्गः स्यात् । न च
<pb n="191"/>
तज्ज्ञायते । होमनिर्वृत्तिः नाहवनीयकार्यं किं तर्हि अग्निद्रव्यमात्रस्य । लिङ्गस्य
परिहारं वक्ष्यति । 1<q>पात्राणां पुनः स्वैः इत्यश्रवणात् पूर्वपक्षवादी प्रसङ्गं
मन्वानो यस्य कस्यचिदिति ब्रवीति</q> । अस्यार्थः---यथा स्वाग्निनिष्ठकर्म कर्तव्य-
मिति स्थिते प्रसङ्गो नास्ति तदा[था]तर्हि यत्र स्वैरिति न श्रूयते नापि न्यायतःप्राप्यते
तत्र प्रसङ्गेन भवितव्यं यथा पात्रेषु इति । पूर्वोपजीवनेनोत्थानात् अन्तरागर्भिणीत्वम् ।</p>
<p><q>राद्धान्तवादी तु सत्यमत्र प्रसङ्गो विद्यते स तु दीर्घकालत्वात् सत्राणां
आयुषश्च परिमाणाज्ञानात् अन्यैरपि तदर्थमुत्पन्नैः कृतमेव तद्भवतीति पात्रा-
न्तरोपादानमेव न्याय्यमिति । मन्यत इति सम्बन्धः</q> ।</p>
<p>सत्यमत्र प्रसङ्गो विद्यते स त्वयुक्‍त इति वाक्यशेषः । कुतः ? दीर्घकालत्वात्
सत्राणां, आयुषश्च परिमाणाज्ञानात् कदाचित् सत्रेचेत् प्रवृत्ते व्यापद्येत योऽत्र
स्थायी तस्य पात्राणां सत्रे व्यापृतानां प्रतिपत्तिलोपः स्यात् । प्रतिपत्तौ वा सत्र-
क्रियावैगुण्यम् । अन्यैरपि च सत्रार्थमुपात्तैः सत्रं कृतमेव भवति इत्यनया राद्धान्त-
वादी मन्यत इति योज्यम् । आधस्त्यस्य <q>लिङ्गमुक्तम् प्रायश्चित्तमापदि स्यादिति</q> ।
सारस्वते दर्शनं तु भाष्ये न परिहृतम् ।</p>
<p>तत्राह---सारस्वते दर्शनं तु सत्रे यद्यन्यथा नोपपद्यते तदा वचनं
तर्हि भविष्यति । न च तावता सर्वाणि सत्राण्येवानाहिताग्नीनामपि
भवेयुरिति भावः ।</p>
<lg><l>।। ७ ।। पुरुषकल्पेन वा विकृतौ कर्तृनियमः स्यात् यज्ञस्य
तद्गुणत्वादभावादितरान् प्रत्येकस्मिन्नधिकारः स्यात् ।। ३६ ।।</l></lg>
<p><q>कथं पुनः अध्वरकल्पादिषु सन्देहः सामान्येनाधिकारे श्रूयमाणे किं
वैश्यस्यैवाधिकारः उत त्रयाणां वर्णानामपीति संशयः</q> । इत्थं संश(ये)[यः]
किमध्वरकल्पादिषु अधिकारो नियम्यते साप्तदश्यवचनेन वैश्यस्यैवाधिकारः उत
पाञ्चदश्यप्रत्याम्नायेन साप्तदश्यं क्रत्वर्थतया चोद्यते इति । तत्र पूर्वपक्षवादी अधि-
कारनियमः साधीयान् इति मन्यते । साप्तदश्यं किल वैश्यनिमित्तकं तेनैतद्वचनेनैवं दर्श-
<note>1. अत्र जुहादीनामप्रयुक्तत्वात् इत्याधिकरणारम्भो द्रष्टब्यः । अन्तरागर्भिणीत्वात्
न पृथगुक्तिः ।</note>﻿
<pb n="192"/>
यति यथा साप्तदश्यं भवति तथा कुर्यादिति । वैश्ये चाधिकारिणि तद्भवति । तेन वैश्य-
मेव नियच्छति । ननु पाञ्चदश्यप्रत्याम्नायेन क्रत्वर्थतया साप्तदश्यविधिरेव1 कस्मान्न
भवतीत्यत्राह---<q>क्रत्वर्थे हि वैश्यकर्तृके साप्तदश्यस्य चोदकप्राप्तत्वान्न विधांन
सम्भवतीति</q> । न चात्र तत्पर्युदासः श्रूयते तेन विधिवैषम्यं स्यात् एकस्यैव
विधेरनुवादकत्वं चेति । तस्मादधिकार एव कस्मान्न भवतीत्यधिकारनियमः ।</p>
<p><q>राद्धान्तस्तु क्रत्वर्थेन स्वरूपविधिरवगम्यमानो नाधिकारं नियन्तुं
क्षमः । ननु च वैश्यकर्तृके विधानं न सम्भवतीत्युक्तम्</q> । समाधत्ते---
<q>न सम्भवति यस्मान्न कार्यतः प्राप्तिरूपं विहन्ति</q> । कार्यतो हि निमित्तसापेक्षा
वैश्यकर्तृकेऽपि प्राप्तिः । उपदेशस्तु निमितानपेक्षतया विदधाति । यथा त्र्यनीकायां
अन्योक्‍तेष्वाम्नानं गुणार्थमित्याशङ्क्य निमित्तनिरपेक्षतया ऐन्द्रवायवाग्र[ता]विधानम् ।
तेन वैश्यकर्तृकेऽपि विधायकत्वमेव । यथा च तत्र वैकृते निमित्त[ा]भावेप्यनुष्ठानं
भवतीति विधिप्रयोजनं तथेहापि ब्राह्मणराजन्यकर्तृके प्राप्तिः विधिप्रयोजनम् ।
तस्मात्सर्वेषामधिकार इति स्थितम् ।</p>
<p>एवं तावत् वचनश्रवणेनाधिकरणस्थितिः2 ।</p>
<p>एकं प्रकृतौ सप्तदश वैश्यस्यानुब्रूयादिति, अपरमपि अध्वरकल्पायां सप्तदश-
सामिधेनीरनुब्रूयात् इति । तृतीयमाश्रित्य विचारं कुर्वन्ति तद्दूषयति---<q>अनारभ्य
चिन्ता तु न शास्त्रतः कार्यतो वोपपद्यत इति नादृता</q> । प्राकृतवचनं कार्यतः
प्राप्तावुपयुज्यमानं चिन्तनीयम् । वैकृतं तु वचनं शास्त्रतः प्राप्तावुपयुज्यमानं चिन्त
नीयम् । वैकृतं तु पुनरारभ्यवचनमिति तच्चिन्ता नादृता भाष्यकारेण ।</p>
<p><q>इति ऋजुविमलायां षष्ठाध्यायस्य
षष्ठः पादः</q></p>
<note>1. विधेरेव-मा</note> <note>2.स्थितिकम्</note>﻿
<pb n="193"/>
<p><q>ऋजुविमलायां</q></p>
<p><q>षष्ठाध्यायस्य सप्तमः पादः</q></p>
<lg><l>।। १ ।। स्वदाने सर्वमविशेषात् ।। १ ।।</l></lg>
<p>विश्वजिति सर्ववेदसं श्रूयते । वेदसशब्दः स्वशब्दस्यार्थे वर्तते । स्वशब्द-
श्चायं ज्ञातिधनादिष्वविशिष्टः आत्भीयवचनोऽयं स्वशब्दः । आत्मीयत्वं च ज्ञातिधना
दिष्वविशिष्टं इत्यविशेषेण सर्वत्र स्वशब्दो वर्तते । न च विशेषे किञ्चन प्रमाणमस्ति
एतद्देयं एतन्नेति । सर्वशब्द श्रवणात् । तस्मद्यावदस्य स्वं तावत्सर्वमिति पूर्वः पक्षः ।</p>
<p>अत्र च सर्वस्यात्मीयस्य दानश्रवणात् ददातिः परस्वत्वापादने वर्तते न पुनः
स्वत्यागे तस्याशक्यत्वात् । अत्र चोदयति---<q>कश्चिद्दाना(दा)भिमानी । ननु
यथैवात्मनः स्वं तथैव परस्मा आपादनीयम्</q> । न च पित्रादयः परेभ्यः
पितृत्वेनापादयितुं शक्यन्ते । <q>उच्यते । स्वं तावद्देयम् । दीयमानस्य च यथैव
परस्वत्वापत्तिर्भवति तथैव परिकल्पनीयम्</q> । येन रूपेणात्मनः स्वता तेना-
पादयितुं न शक्यते [येन रूपेण शक्यते] तेनापादयिष्यते । न च कश्चिद्विरोधः ।</p>
<p><q>राद्धान्तस्तु स्वशब्दस्तावदयं नैकार्थः सम्भवति स्वभावभेदात् ।</q>
अस्यार्थः---ज्ञातिधनात्मीयवचनोऽयं स्वशब्दः स चैकया शक्त्या न वर्तते । किं
तर्हि गोशब्दवदनेकार्थः । अनात्मीये च ज्ञातौ धने च प्रयोगदर्शनात् ज्ञातिशब्दवत्
धनशब्दवच्च । तथाऽऽत्मनि वर्तते आत्मीये च । नात्मनि श्रौतः आत्मीये लाक्षणिकः
इति शक्यते वक्‍तुं विपरीतपक्षाणां सम्भवात् । तस्मादगृह्यमाणविशेषत्वादात्मनः
आत्मीयस्यायं वाचकः । न चायमेकार्थवचनतयैव चतुर्ष्वपि प्रयोगं लभते स्वार्थ-
भेदात् । ज्ञातिषु ज्ञातित्वात् स्वत्वं धने धनत्वं आत्मीये आत्मीयत्वं आत्मन्यात्म-
त्वमिति नैकं सामान्यमस्ति सर्वेषु अनेकार्थः स्वशब्दः न च युगपत् सर्वेषु वर्तते किन्तु
कदाचित्क्वचिदिति । तत्र ददातिशब्दसम्बन्धात् धनविषय एव वर्तते । ददातिर्हि
स्वत्यागे परस्वत्वापादनात्मके वर्तत इति दर्शितं चतुर्थे । धनविषये हि तथा
सम्भवति तेन सर्वधनं देयमिति शास्त्रार्थः । तेन पित्रादयो न देयाः ।</p>
<p>युक्त्यन्तरमाह---<q>नचात्मज्ञात्यादिषु यः स्वशब्दार्थः स शक्यते परस्मा-
आपादयितुम् । अन्यथा हि आपाद्यमाने न स्वं परस्मा आपादितं भवति ।
<pb n="194"/>
स्वं सत् परस्मा आपादितं न भवति । किञ्च विशेषप्रमाणं चात्र विद्यते</q> ।
अस्यार्थः---यद्यपि स्वशब्द आत्मीयार्थतयैव ज्ञातिधनादिषु वर्तते तथाप्यात्मीय-
विशेषेऽप्यत्र प्रमाणमस्ति । प्रकृतौ हि धनविषयमेव दानं तस्य चेयं सर्वता विधीयत
इति धनविषयैव सा सर्वस्वता[ऽव]तिष्ठते । आत्मीयमपि दीयमानं धनमेव देयं
नान्यत् प्रकृतिवदिति तस्यैवेयं सर्वस्वता विधीयत इति ।</p>
<lg><l>।। २ ।। न भूमिःस्यात् सर्वान् प्रत्यविशिष्टत्वात् ।। ३ ।।</l></lg>
<p><q>भूमौ स्वशब्दो भवति</q> । भोग्यविषयं धनविषयमित्यर्थः । तेन देया भूमि-
रिति पूर्वः पक्षः ।</p>
<p>राद्धान्तमाह---<q>न तु सा परस्मा आपादयितुं शक्यते सर्वान् प्रत्य-
विशिष्टत्वादिति</q> । अस्यार्थः---भूगोलकं गोपथराजमार्गजलादिसमन्वितं कृत्स्‍नमेव
दानुं न शक्यते गोपथादीनां सर्वान् प्रत्यविशिष्टत्वात् यथा भूस्वामी तत्र स्वामी
तथाऽन्योऽपि । गमनागमनादिभोगो हि तत्र स्वामिता, न परं स च सर्वेषा-
मविशिष्टः । लौकिकं च स्वत्वंम् । ये तु ग्रामादिकं ददति तेऽपि वास्तुक्षेत्रादिक-
मेव ददतीति मन्तव्यम् । ग्रामस्तु तदवच्छेदक इति निरवद्यम् ।</p>
<lg><l>।। ३ ।। अकार्यत्वाच्च ततः पुनर्विशेषः स्यात् ।। ४ ।।</l></lg>
<p><q>अत्रापि प्रसज्य प्रतिषेधाशङ्कया पूर्वः पक्षः</q> । अश्वा न देया इति प्रसज्य-
प्रतिषेधं मन्यते । तत्र विहितप्रतिषिद्धत्वात् विकल्पेन दानं सर्वदानमेव प्रसज्य-
प्रतिषेधे कारणम् । तथा सति पक्षेऽपि तावद्दानं भवति । <q>पर्युपदासेन
राद्धान्तः । एकवाक्यत्वबलेनाश्ववर्जितं च सर्वं भविष्यति</q> ।</p>
<lg><l>।। ४ ।। नित्यत्वाच्चानित्यैर्नास्ति सम्बन्धः ।। ५ ।।</l></lg>
<p><q>अत्रापि सर्वशब्दानुरोधेन यावद्भोग्यं देयमिति मन्यते पूर्वपक्ष-
वादी</q> । शयनासनादीनि यावन्ति स्वशब्दवाच्यानि तानि सर्वाणि देयानीति ।
यस्य सर्वाणि न सन्ति तथापि क्रीत्वा क्रीत्वा दातव्यमिति पूर्वः पक्षः ।</p>
<p><q>राद्धान्तवादी तु विद्यमानेनैव स्वेन स्वतोऽधिकारसिद्धेः नाविद्यमानो-
पादानमुत्सहते विधिः कर्तुम्</q> । यावद्यस्य धनं तावतः सर्वत्वमुच्यते । सर्व-﻿
<pb n="195"/>
शब्दोऽयं प्रकृतापेक्षः विद्यमानं चाधिकारिणः स्वं प्रकृतं नाविद्यमानमपि । तेन
तस्यैव सर्वत्वमुच्यते । तावता च दत्तेनाधिकारसिद्धिरिति नापरमप्यविद्यमानमप्यु-
पादाय दातव्यम् । <q>न चात्र दानचोदनेत्युक्‍तम्</q> । यदि हि स्वं प्रति दानं
चोद्येत तदा स्वं दानेन सम्बन्धयितव्यमिति भवेदप्युपादानकल्पना । इह तु स्वेन
दानं कर्तव्यमिति यथोपात्तेनापि कृते कृतमेवेति नोपादानकल्पनेत्युक्तं भाष्ये ।</p>
<lg><l>।। ५ ।। शूद्रश्च धर्मशास्त्रत्वात् ।। ६ ।।</l></lg>
<p><q>धर्मोपनते चिन्ता---भोग्यत्वात् देयभाशङ्क्य न धर्मोपनतः परस्मै
शक्यत आपादयितुं तदधीनत्वात् धर्मोपनतस्येति राद्धान्तः</q> ।</p>
<p>अस्यार्थः---धर्मोपनतस्य भोग्यत्वात् देयतामाशङ्क्य न देय इति सिद्धान्तः ।
स हि धर्मशिक्षार्थं यस्मिन्‍नुपनतः तस्यैव भोग्यो नान्यस्य भोग्यः शक्यते वक्‍तुं तथा
तस्यानुपनतत्वात् । स हि धर्मोपनतः उच्यते यो धर्मं ब्रुवाणस्योपनतः परिचारक-
बलेन । तस्मिंश्च स्वयमेव केलवं भोक्‍तृत्वम् न पुनः परमपि प्रत्युपादातुं शक्यते ।</p>
<lg><l>।। ६ ।। दक्षिणाकाले यत्स्वं तत्प्रतीयेत तद्दानसंयोगात् ।। ७ ।।</l></lg>
<p>इदमिदानीं सन्दिह्यते---<q>किं यत्प्राक् दक्षिणाकालात् स्वं तदन्यत्र न
विनियुज्यते यो(धर्मः) यच्च भविष्यतीति ज्ञायते तत्सर्वमेव देयं, उत
दक्षिणाकालवर्त्येवेति</q> । मया विश्वजित्कर्तव्य इति ज्ञानादन्यत्र न विनियुक्ते तथा
प्रमाणतया यस्य भाविनो निर्णयः तदपि देयम् । उत यथेष्टविनियुक्तशेषवर्तमानमेव
देयमिति । तत्र भविष्यद्वर्तमानसर्वस्य भूतवर्तमानसर्वस्य च स्वशब्दार्थत्वात्
देयतामाशङ्क्य अव्यवस्थानात् तत्कालवर्त्येव देयमित्यवगम्यत इति राद्धान्तः ।
व्यवस्थितो हि शास्त्रार्थो युक्तः तेन वर्तमानमेव सर्वं देयमिति राद्धान्तः ।</p>
<lg><l>।। ७ ।। अशेषत्वात् तदन्तः स्यात् कर्मणो द्रव्यसिद्धित्वात् ।। ८ ।।</l></lg>
<p><q>ननु च त्रिधाव्यवस्थानादचिन्तनीयमेवेदमधिकरणम्</q> । समाधत्ते---
<q>सत्यं तथापि कर्मापेक्षो दानाधिकारः न दानापेक्षं कर्मेति इममर्थं प्रदर्श-
यितुमिदमुपन्यस्तम्</q> अस्यार्थः-विभागो नास्तीति कृत्वा न्यायव्युत्पादनमेवैतत्
कियचे । तत्र पूर्वपक्षवादी दानापेक्षं कर्मेति मन्यते । सर्वस्वं हि साक्षाद्देयत्वेनोप-﻿
<pb n="196"/>
देशेन विहितं भवति । दत्ते च तस्मिन् द्रव्यसाध्यत्वात् कर्मणः तदन्ततैव युक्ता
न शेषयितव्यं किञ्चित्कार्यार्थमिति शक्यते वक्‍तुम् तेषां कर्मणां चोदकप्राप्तानामुप-
देशबाधेऽसमर्थत्वात् ।</p>
<p><q>राद्धान्तस्तु कर्मानुष्ठानार्थं सहायान्वेषणार्थं च दानमिति प्रधानभूत-
कर्मानुरोधेन (न)दानशास्त्रं वर्णयितव्यम्</q> । तेन क्रत्वर्थव्यतिरिक्तद्रव्यमेव सर्वं
देयमिति । द्रव्यविभागस्तु उदाहरणापेक्षया द्रष्टव्यः । अत्रोदाहरणे त्रेधाव्यवस्था-
पनात् तदपेक्षोऽयमुदाहरणेऽपरो विशेष इति प्रदर्शयितुं विभाग उपन्यस्तः । न
न्यायावलोपितया । तस्मादनवद्यम् ।</p>
<lg><l>।। ८ ।। अहर्गणे च तद्धर्मा स्यात् सर्वेषामविशेषात् ।। १४ ।।</l></lg>
<p><q>कथं पुनः नाम्ना धर्मातिदेशे बलीयसि द्वादशशताशङ्का ?</q> सप्तमाद्ये नाम्ना
धर्माणां पदार्थानामतिदेशो बलीयात् लिङ्गेन धर्मातिदेशात् इत्युक्तमिति पूर्वपक्षो
नोपपद्यते । उत्तरं---<q>गणधर्मापेक्षया । गणो हि गणस्य धर्मानपेक्षते इति
गणान्तः पातिन एव धर्मो न्याय्यः अपेक्षितत्वात्</q> । तेन द्वादशाहिक एव
विध्यन्तो युक्तो नैकाहिक इति । एका चेयं गणचोदना । तेन गणधर्माकाङ्क्षा ।
तस्मात् सर्वेषां द्वादशशतं दक्षिणेति तुल्यो दानाधिकारः । अधिकारशब्दं प्रक्षिप्य
लक्षणे सङ्गतिमाह ।</p>
<p><q>राद्धान्तस्तु---सत्यमेका गणचोदना चोदनीयास्तु भिद्यन्ते तदपे-
क्षया च धर्मग्रहणम्</q> । अस्यार्थः - यद्यप्येका चोदना तथापि चोदनीयानां कर्मणां
भेदात् तदपेक्षयाचाधिकारविधेः धर्मग्रहणं करणान्यपेक्ष्य चाधिकारविधिः धर्मान्
गृह्णाति । बहूनि चैतानि करणानीति तदपेक्षया प्रत्येकं धर्मातिदेशः तत्र कस्य-
चिन्नाम्ना, कस्यचिल्लिङ्गेनेति । तस्मात् नामैव बलवत् ।</p>
<p><q>कथं पुनरितरेषां दक्षिणा</q> । यदि सर्वस्वं एकस्मिन्नहनि दक्षिणा,
अन्यत्र द्वादशशतं एकया च दक्षिणया भवितव्यमिति दशमे स्थापितम् । अतो
विरोधात् कथमितरेषां दक्षिणा । <q>उत्तरन्यायान्तरमिदं चिन्त्यते - विप्रतिषिद्ध-
धर्माणां समवाये भूयसां स्यात् स्वधर्मत्वमित्यत्र</q> ।</p>
<lg><l>।। ९ ।। विकारः सन्‍नुभयतोऽविशेषात् ।। १८ ।।</l></lg>﻿
<pb n="197"/>
<p><q>ननु च नियमविधौ सति सर्वदानं द्वादशशताभ्यधिकेनैव सर्वस्व-
दानेनाधिकृत इति वक्तव्यम् । किमिदं समेन वेत्युच्यते</q> । अस्यार्थः - भाष्य-
कारेणात्र विधान एवमुच्यते---द्वादशशताधिकेन तत्समेन वाऽधिक्रियत इति । तदनुप-
पन्नम् । यस्मात् प्रकृतौ द्वादशशतं विधायाह---एवं वा ऋत्विज आगमयितव्याः
अपि वा सर्वस्वेनेति । एवं चोक्ते द्वादशशताधिकमेव सर्वस्वं प्रतीयते । येहि
द्वादशशतेन1 नानमन्ते न तरां ते न्यूनेन । तेनाधिकं सर्वस्वं तच्च विश्वजिति
नियम्यते । तेनाधिकेनैव सर्वस्वेनाप्यधिकारो न द्वादशशतसमानेनेति ।</p>
<p><q>अत्राभिधीयते---समग्रहणमानत्यन्तरापेक्षया न द्वादशशतापेक्षयेत्य-
दोषः</q> । अस्यार्थः---<quote>‘योऽयं तत्‍तुल्यया दक्षिणयाऽधिकार’</quote> इत्यूचे स आनन्त्यन्त-
रापेक्षया तत्तुल्यमित्यनेनाभिप्रायेण तत्तुल्याधिकार इत्युच्यते । न द्वाद्वशशतापेक्षया
द्वादशशताधिकमेव किञ्चित् आनतितुल्यत्वात्तुल्यमित्यदोषः ।</p>
<lg><l>।। १० ।। अपरिमिते शिष्टस्य सङ्ख्याप्रतिषेधः तच्छ्रुतित्वात् ।। २१ ।।</l></lg>
<p><q>नार्थलोपेनात्र पूर्वः पक्षः</q> । अस्यार्थः---यद्यत्रापरिमितशब्देन तावत्
यस्य परिमाणं नास्ति तदवयवानुसारेणोच्यते न तस्य दानासम्भवः सर्वस्य दीयमानस्य
परिमाणसम्भवात् । अथावयर्थतिरस्कारेण अपरिमितशब्देन बहूच्यते तदा अवय-
वार्थत्याग एव दोषः । तेनावयवार्थलोभेन परिमितं न देयं इत्यत्रार्थः । असमर्थ-
समासाश्रयणेऽपि अवयवार्थानुग्रह एव हेतुरिति पूर्वः पक्षः । <q>दानचोदनाप्रकरणात्
श्रुतिश्चोपपन्नतरेति राद्धान्तः</q> । <quote>‘एका देया’</quote> इत्यादयः दानचोदनाः प्रकृताः
तत्समीपे च अपरिमितं देयमिति । तेन दानचोदनासाहचर्यात् इयमपि दानचोद-
नैवेति मन्तव्यम् । तेन अपरिमितं देयमित्येवं सम्बन्धः । समासश्रुतिश्चोपपन्नतरा ।
समर्थसमासो हि श्रुतित एवावगम्यते । तेन अपरिमितं देयमित्यर्थः । अपरिमित-
शब्देन बहून्युच्यन्ते ।</p>
<p>ननु चैवं सति अवयवार्थलोपः प्राप्नोति इति पूर्वपक्षवारणम् । राद्धान्तमाह
---<q>प्राप्तस्य प्राप्तिरित्यपेशलम्</q> । लोके हि अपरिमितशब्देन बहून्युच्यन्ते
अपरिमितमस्य धनमिति बह्विति गम्यते । तेनावयवार्थलोपेन दर्शनात् नायं दोष इति ।
<q>तथा च प्रवीणादिषु दृष्टम्</q> । प्रवीणकुशलशब्दानां रूढित्वं दृष्टम् । प्रवीण-
<note>1. द्वादशेन-मा</note>﻿
<pb n="198"/>
शब्दो हि न गौण इति शक्यते वक्‍तुम् । वीणावादनगुणयोगेन हि वर्तमानः
प्रकर्ष एव केवलेन व्यवतिष्ठते । तस्मात्तत्रारोहन् रूढ इत्युच्यते । एवमप्यपरिमित-
शब्दोऽप्याधिक्य एव वर्तमानो रूढ इति ।</p>
<lg><l>।। ११ ।। अनियमोऽविशेषात् ।। २३ ।।</l></lg>
<p><q>आपेक्षिकत्वात् बह्वर्थस्य सहस्रस्य प्रकृतत्वात् तदभ्यधिकमिति
न्याय्यम्</q> । तत्किलापेक्षितं यत्प्रतियोग्यपेक्षं तस्मिन् सन्निहिते सम्भवति तद पेक्ष-
मेवाभ्यधिकत्वं प्रतीयत इति ।</p>
<lg><l>।। १२ ।। परकृतिपुराकल्पं च मनुष्यधर्मः स्यादर्थाय
ह्यनुकीर्तनम् ।। २६ ।।</l></lg>
<p>अत्र चिन्त्यते---<q>किमेवमधिकारविधयोऽथवा क्रत्वर्थानामेव स्तुति-
रिति</q> । माषादीनां सङ्कीर्तनं किमधिकारप्रदर्शनार्थं उतारण्यादिस्तुत्यर्थमिति
सन्देहः । पुरुषसंयोगादधिकार इति पूर्वपक्षवादिनोऽभिप्रायः । अन्यथा हि पुरुष-
श्रवणं सविशेषणमनर्थकं स्यात् बह्वर्थत्वाद्धि1 पुरुषसङ्कीर्तनं गोत्रविशेषेण सहितं
स्तुतिमात्रत्वेऽनर्थकं भवति । विकारार्थत्वे सार्थकमित्यधिकारविधिरेव ।</p>
<p>ननु <quote>‘निवींत मनुष्याणां’</quote> इत्यनेन तत्रापि पुरुषसम्बन्धात् विधित्वमाशङ्क्य
स्तुतित्वं दर्शितम् इहापि तथैवेति । नेति ब्रूमः । तत्र पुरुषविनियोगः क्रतुविनियोगे
बाधितः कर्मान्तराश्रयणात् । क्रतुप्रकरणे क्रतुरेव कार्यं प्रतिभाति । तत्र पुरुष-
धर्मत्वं स्यात् तेन पुरुषसंयोगोऽर्थवादमात्रम् । इह पुनरधिकारमुखेन क्रत्वर्थविघात
उपपद्यते । अधिकारेऽपि नाषादीनां क्रत्वर्थत्वादिति चिन्त्यते । अतः पुरुष-
श्रवणात् क्रतोश्चाविघातात् अधिकारविधिरेवायम् । विशेषतस्तु तद्गोत्राणां सामान्यतो
वा अतद्गोत्राणामपि सामान्यत एव वा विशेषस्य स्तुत्युपयोगित्वादिति । यस्मा-
द्वार्ष्ण्येनैवं कृतं तस्मादन्योऽपि तत्कुर्यात् इति सामान्यत एवायं सिद्धिः ।</p>
<p><q>एवं प्राप्तेऽभिधीयते---सत्यं न क्रतुना विरोधः न पुनरधिकारान्तरं
प्रत्येतुमेव शक्यते तदवगमात्</q> पाकादय एवं कुर्वन्तीत्येतावन्मात्रमत्र श्रूयते, न
<note>1. त्वादि - मा</note>﻿
<pb n="199"/>
पुनरन्योऽप्येवं कुर्यादिति तेनाधिकारावगमात् आरण्यव्यतिरिक्ताधिकारान्तरावगमात्
न माषादिविषयमधिकारान्तरं प्रत्येतुं शक्यते । ननु च माषपाकादिसङ्कीर्तनमनर्थ-
कमित्याशङ्क्याह - <q>विनियोगस्य च विनियोगान्तरेणैकवाक्यत्वात्</q> । स्तु-
त्यर्थत्वात् आरण्यविनियोगेनैकवाक्यत्वात् स्तुत्यर्थमेव माषमात्रे पाकादिकीर्तनम् ।
<q>अतो न विषयतः</q> न नियोगत इत्यर्थः । विनियोगो हि नियोगस्य विषयः तथापि
नियोगतः साक्षाद्विध्यश्रवणात् नाधिकारस्य नानात्वं शक्यतें प्रतिपत्तुम् । तस्मात्
स्तुतिरेवेति न्याय्यम् ।</p>
<lg><l>।। १३ ।। सहस्त्रसंवत्सरं तदायुषामसम्भवान्मनुष्येषु ।। ३१ ।।</l></lg>
<p><q>कथं पुनरत्र त्रिवृत इति श्रवणात् संशब्दार्थाशङ्का ?</q> अस्यार्थः---
यद्यपि पञ्चाशतः त्रिवृतः संवत्सरा इति संवत्सरशब्दः श्रूयते तथापि त्रिवृत इति
श्रवणात् अहान्येव प्रतीयन्ते त्रिवृच्छब्दोऽहन्येव वर्तितुं शक्‍नोति त्रिवृत्स्तोत्र-
मुखेन सवनार्थोपसंहारात् अहरेव प्रतीयते । संवत्सरशब्दोऽपि अहस्स्वेव
नामधेयत्वोपपत्त्यर्थो द्रष्टव्यः । अतः कथं संवत्सरशब्दार्थ इत्याशङ्कते । <q>उच्यते ।
द्वादशाहवदेतत् भविष्यति इति</q> । यथा द्वादशाहेन यजेत इत्यत्र त्रिवृदादयः
शब्दाः स्तोत्रवचना अपि अहर्द्वारेण सम्बध्यन्ते एवमत्रापि पञ्चाशतः त्रिवृतः संवत्सरा
इति <q>यावद्भिः अहोभिः त्रिवृद्भिः पूर्यते तावता त्रिवृतामह्ना त्रिवृता इति
व्यपदेशो भवतीति पूर्वपक्षवादी मन्यते</q> । अस्यार्थः-द्वादशाहेन यजेतेत्यत्रांधि-
कारवाक्ये अहश्शब्दश्रवणात् उत्पत्तौ त्रिवृदादयः शब्दाः अहान्येवोपलक्षयन्ति
तथापि अधिकारवाक्ये संवत्सर श्रवणात् उत्पत्तौ त्रिवृदादयः शब्दाः यावद्भिरहोभिः
संवत्सराणां पञ्चानां पञ्चाशता पूरणं भवति तावत्सु वर्तते । तेषामपि स्तोत्र-
योगित्वात् । अत एव चोत्पत्तावपि संवत्सर1शब्दसामानाधिकरणात् त्रिवृदादि-
शब्दानाम् । अतः सहस्रसंवत्सरयोगिन्यधिकारे स्थिते सहस्रसंवत्सरश्रवणात् नूनं
केचिद्दीर्घायुषो विद्यन्त इति गन्धर्वाद्युपन्यासः । नह्याशङ्कनीयमर्थं वेदो विदध्यादिति
न्यायात् विधिबलादेव दीर्घायुषः कल्पनीयाः । एवं रसायनकुलकल्पार्घतृतीयशताद्यु-
पन्यासः । तुल्यत्वाददृष्टकल्पनायां यदा द्राधिष्ठं अदृष्टानां कल्पनम् । तथा रसा-
यनस्यापि ज्योग‍्जीवितत्व[वकत्व]कल्पनं तथा कुलकल्पना अर्धतृतीयशतपुरुषाधि-
कारकल्पना ।</p>
<note>1. शब्दादसा-मा</note>﻿
<pb n="200"/>
<p><q>एवं प्राप्तेऽभिधीयते---त्रिवृतः संवत्सरा इति हि श्रूयते न त्रिवृतां
संवत्सरा इति</q> । यदि त्रिवृतां संवत्सरा इति श्रूयते ततः त्रिवृच्छब्देन अहकेन
सह सम्बन्धोऽवकल्पते । यदा तु त्रिवृत इति अहान्युच्यन्ते तदा संवत्सरशब्देन
मुख्यसामानाधिकरण्यं न भवतीति त्रिवृच्छब्देन वा त्रिवृतां समूहो लक्षणीयः ।
संवत्सरशब्दो वा गौण्या वृत्त्या अहस्सु वर्णनीयः इति चिन्तायां विचारितत्वात्
संवत्सरशब्द एवानिर्णीयमानार्थः त्रिवृच्छब्दानुगुण्येन लक्षणया वर्णनीयः ।</p>
<p>तथाहि---सावनेनापि संवत्सरोऽस्ति षष्ट्यधिकैः त्रिभिरन्हां शतैः । तथा
साङ्क्रान्तोऽपि भवति आदित्यस्य द्वादशराशिभेदनेन । तथा नाक्षत्रोऽपि भवति
द्वादशभिः गणपरिवृत्तिभिः इन्दोः । तथा चान्द्रोऽपि तिथिगणनायां षष्ट्यधिकैः
त्रिभिरेव शतैः सर्वत्र चात्र संवत्सरशब्दो मुख्यः । तेनासौ न ज्ञायते क्व प्रयुज्यत इति ।
तेन तद्वशेन न पदान्तरवर्णना, पदान्तरवशेनैव तस्य वर्णना । इत्यतो न द्वादशा-
हवदेतदुपपद्यत इति संवत्सरशब्दोऽत्राहस्सु नामधेयोपपत्त्यर्थो द्रष्टव्यः । पञ्च पञ्चा-
शतस्तिवृत इत्येतावदेवात्र विधीयते अत्र तु संवत्सरशब्दस्य विहितान्वयित्वात् ।
अर्थान्तररूपे वृत्तिर्दृष्टा । तस्मात् सिद्धोऽधिकारो विना कल्पनया सहस्त्रेणान्हां
कर्माणि कर्तुं लौकिकानामपि सामर्थ्यादिति स्थितम् ।</p>
<p><q>इति ऋजुविमलायां पञ्चिकायां
षष्ठाध्याये सप्तमः पादः</q></p>
<pb n="201"/>
<p><q>ऋजुविमलायां</q></p>
<p><q>षष्ठाध्यायस्य अष्टमः पादः</q></p>
<p><q>।। १ ।। इष्टिपूर्वत्वादक्रतुशेषो होमः संस्कृतेष्वग्निषु स्यादपूर्वो
ऽप्याधानस्य सर्वशेषत्वात् ।। १ ।।</q></p>
<p>अत्र भाष्यकारेणैवमुक्तम्---पक्षान्तरमपि विचारयिष्यतीति । यदि च
पक्षान्तरमस्ति किमिति नोपन्यस्यते तत्राभिप्रायमाह---<q>इह पक्षान्तरानुपन्यासे
मन्दयुक्तिकः पक्षः नान्यपक्षप्रतिपक्षतयोपन्यसनमित्यभिप्रायः ।</p>
<p>अत्र भाष्यकारः एवं विचारयति---किं पवमानेष्टिसंस्कृतेष्वग्निषु चतुर्होतृ-
होमाः उतासंस्कृतेष्वपीति । तदसङ्गतमिति मत्वा समर्थयमान आह---<q>चतुर्होतृषु
होमेषु किमाहिताग्नेरधिकारः उतानाहिताग्नेः अथवा अविशेषेणेति चिन्त्यते ।</q>
करणचिन्ता तु भाष्यकारेणैव कृत्ता । तत्रानारभ्याइवनीयविधानात् आहिताग्‍नेरिति
पूर्वः पक्षः । सर्वहोमेषु आहवनीययोग इत्याहवनीयवतः साग्नेरधिकारः । <q>कथं
पुनरनाहिताग्नेरिष्टिरिति वचनमेतस्मिन् पक्षे ?</q> अतो वचनेनानाहिताग्नेरिष्टिर्भव-
तीति भावः । उत्तरं---<q>यदग्निसंयुक्तं कर्म तन्न भवतीत्यभिप्रायः ।</q> जपानामेष वादः
अनहिताग्नेरेषवा इष्टिरिति न होमस्य । एष वा अनाहिताग्नेः क्रिया यदुतेष्टिरिति ।
इष्टिशब्दोऽनिष्टिषु गौणः प्रशंसार्थः । <q>अविशेषाशङ्का तर्हि कथं ?</q> उत्तरं---
आहिताग्नेरधिकारो न शक्यते वारयितुं अवैगुण्यात् सर्वहोमानां</q> न तस्य
किञ्चिद्वैगुण्यं क्लेशासाध्यत्वेन तावदधिक्रियते । अनाहिताग्‍नेस्तु वचनं
भविष्यति इति ।</p>
<p><q>पितृयज्ञवदप्यनाहिताग्‍निना कार्य इति ।</q> यथा तेन द्वयोरप्यधिकारो
भवत्विति युक्‍ता शङ्का ।</p>
<p><q>राद्धान्तस्तु यत एव चाविशेषेण विधानमाहवनीयस्य अत
एवाधिकारिविशेषणमास्कन्दितुमर्हति ।</q> विनियोगविशेषमिव पदे जुहोति वर्त्मनि
जुहोति इति यथा । यदि हि चतुर्होतृहोमानेवाधिकृत्याहवनीयो विहितः स्यात्
[स्यात्] आहिताग्नेरधिकारः । यतस्तु सामान्येनाहवनीयो विहितः ततो हि न
<pb n="202"/>
शक्‍नोत्यनाहिताग्नेर्वाचनिकमधिकारमास्कन्दितुं पदे जुहोतीति विनियोगान्तरमिव ।
तेन।[ना]हिताग्नेर्वाचनिकोऽधिकारो युक्तः । एषा वा अनाहिताग्नेरिष्टिः इति वचनात् ।</p>
<p>अत्र चेयं वचनव्यक्तिः---यैश्चतुर्हेतृहोमरूपेष्टिः एषा वाऽनाहिताग्नेरिति ।
यदुक्तं आहिताग्‍नेरवैगुण्यादधिकारो निवर्तयितुं न शक्यते अनाहिताग्न‍यर्थं तु
वचनमिति । अत्र ब्रूमः । उक्तं च नाधिकारविशेषं साधारणविधिरास्कन्दतीति ।
विशेषेण चात्र अनाहिताग्नेरयमधिकारः । तत्र चाहवनीये जुहोतीति सामान्यविधिर्ना-
वतरतीत्युक्तम् । तस्मात् वाचनिकोऽयमधिकारोऽनाहिताग्नेः । अतो यत्र चोभयसंयोगः
तत्रैवोभयोरधिकारः यथा पिण्डपितृयज्ञे । तत्र हि अ[प्य]नाहिताग्निना कार्यमिति
अपिशब्देनान्वाचयः क्रियते । अत्र तु स नास्ति । तस्मादनाहिताग्नेरेवैषोऽधिकार
इति सिद्धम् ।</p>
<lg><l>।। २ ।। उपनयन्नादधीत होमसंयोगात् ।। ११ ।।</l></lg>
<p>इह माणवकहोमाश्चिन्त्यन्ते, नाचार्यस्य1, आचार्यस्याहवनीयसंभवात् ।
सिद्धान्ताभावप्रसङ्गाच्च । माणवककर्तृकाश्च माणवकहोमा येष्वाचार्यस्याधिकारो न
श्रूयते । इह चिन्त्यते---उक्तमाधस्त्येऽधिकरणे चतुर्होतृष्वनाहिताग्नेरधिकारश्रवणात्
आहवनीयविधिरेव बाधित इति । इह पुनः अनाहिताग्निशब्दाभावात् आहवनीयस्य
च सर्वहोमार्थत्वात् आहिताग्नेर्माणवकस्य स्वकर्मण्यधिकार इति तत्सिद्ध‍यर्थमाधानं
करिष्यति । ननु चाधीतवेदस्य गुरुकुलान्निवृत्तस्य कृतदारपरिग्रहस्याधानमुच्यते
तत्कथमनधीतवेदस्याधानं ? अत्रोच्यते । क्रममात्रं हि तत् वाक्याच्चाहवनीयसंयोगः
आहवनीये जुहोतीति । तेनाहवनीयानुग्रहात् क्रमो बाधिष्यते । तदाह---
<q>वाक्याङ्गभूतं क्रममपि बाधत इति पुनः क्रममात्रम् ।</q> ननु च सह पत्‍न्या
आधानं श्रूयते । असति सहभावे कथं तदुच्यते । न चाकृतदारस्य पत्‍नी सम्भवति ।
उच्यते । क्रियतां दारसङ्ग्रहः सहाधानसिध्यर्थम् । <q>ननु कथमनिवृत्तौ गुरुकुलात्
दारान् कुर्यात् ।</q> गुरुकुलनिवृत्त्यन्तरं दारक्रियाविहिता यतः । परिहरति---
<q>उंक्त क्रममात्रं तदिति ।</q> तस्मादाहिताग्नेरधिकारः ऐश्वर्यलक्षणः ।</p>
<note>1. नाचार्यता - मा</note>
<pb n="203"/>
<p>अत्रोच्यते । नायं पक्षः सम्भवति । यस्मान्न दारोपयमनमाधानं प्रयुङ्क्ते ।
यदि ह्याधानेन दारोपयमनं प्रयुज्यते तदा सहभावोपपत्तये स्यादप्युपयननम् । न च
तदस्ति रागस्यैव प्रयोक्‍तृत्वात् कृतदारग्रहणस्य सम्भवात् । अत्र चोदयति---<q>केन
वोक्तं प्रयुज्यत इति । रागत एव त्वसौ कृतदार इत्युक्तमस्माभिः ।</q> क्रम-
स्यानङ्गत्वात् वाक्याच्च दुर्बलत्वादित्यनया युक्त्या । परिहरति---<q>सत्यमाह भवान् ।
किन्त्वत्रास्ति किञ्‍चिद्वक्तव्यम् ।</q> उपनयनोत्तरकालं हि वैदिकेऽधिकार इति
प्रतिपादितम्, [न]प्रागुपनयनात् । तदा दार्विहोमिकाचार्याणां विधय इत्युक्तम् ।
तेन माणवकस्य वैदिकोऽधिकारो नास्ति । न चानधिकृतदारनियमस्संभवति । न चा---
कृतदारस्याधानं इत्यनाहिताग्नेरेवाधिकारः । <q>ननु चापत्यान्यार्थेषु दारेषु नियमः
धर्मार्थमिति न प्राप्‍नुयुः । तत्र नियमाभावात् ।</q> परिहरति---<q>कृतदाराणां
हि तद्धर्मनियमः । न हि धर्मार्थो दारसङ्ग्रहः । रागप्रयुक्तो दारसङ्ग्रहः</q>
न धर्मप्रयुक्तः । तेन दारनियमं विना दारसङ्ग्रहो नास्ति । तस्मात्सिद्धमनाहि-
ताग्नेः प्रागौपनायनिको विधिरिति ।</p>
<p><q>ननु च प्रागुपनयनादधिकार एव नास्तीति त्वयैवोक्तम् ।</q> तेन
माणवकस्य होम एव न सम्भवतीति कुतोऽयं विचारः ? <q>उत्तरं---बाढमधिकारो
नास्तीति न पुनः कार्यतोऽपि नास्तीत्युच्यते</q> स्वाध्यायाध्ययनवदैश्‍वर्यपक्षोऽस्ति ।
नियोज्यलक्षणस्तु नास्तीत्यर्थः । कार्ये चाधानेऽनधिकारादनाहिताग्नेरधिकार
इत्युक्तम् । <q>एकत्वान्नियमस्य न पुनः दारसङ्ग्रह इति । सत्यमेवम्
द्वितीयो दारसङ्ग्रहो न स्यात् यदि तु वचनं न स्यात् ।</q> पुनराधानवदस्ति
तु वचनम् धर्मप्रजासम्पन्ने दारे नान्यां कुर्वीत अन्यतराभावे कुर्यादिति वचनस्यापायो
नैवास्तीति स्थितिः । तेन वचनात् द्विर्दारसङ्ग्रहो न विरुद्धः । <q>दर्शनमुक्तम् ।
पिण्डपितृयज्ञवदिति च परिहृतम् ।</q></p>
<lg><l>।। ३ ।। स्थपतीष्टिः प्रयाजवदग्न‍याधेयं प्रयोजयेत्
तादर्थ्याच्चापवृज्येत ।। २० ।।</l></lg>
<p><q>अत्रापि (वि)नाऽऽहवनीयस्य विधिः शक्यते बाधितुमिति पूर्वपक्ष-
वादी मन्यते</q> यस्मान्नात्र माणकस्येव आधानेऽनधिकारः शक्यते वक्‍तुम् । आधाने
सहभावदर्शनात् (न)प्राप्तिरेव प्रयाजादिष्विव दर्शपूर्णमासप्रकृतित्वात् अस्य कर्मणस्त-
<pb n="204"/>
द्विधानेनाहवनीयस्य प्राप्तेः । तन्मुखेन चाधानाक्षेपादाहवनीयस्योपायत्वात् । तस्मादा-
हिताग्नेरेवाधिकारो निषादस्येति । उच्यते । <q>नाधाने तावदधिकारित्वं पश्यामः
विधानाभावात् ।</q></p>
<p><q>ननु दर्शपूर्णमासप्रकृतित्वेनाधानस्य प्राप्तिरुक्ता ।</q> परिहरति---<q>सत्यं,
अग्नीनां तु सा प्राप्तिः तेषामङ्गत्वात् । ननु च अनाहितस्य तस्यानङ्गत्वात्
अग्निद्वारा भविष्यत्याधानस्य प्राप्तिः ।</q> क्रत्वाक्षेपकं परिहरति---<q>प्रकृतावपि
नैवाधानमग्न‍यर्थमधिकारकं, किं तर्हि ? विनियोगतः तदग्न‍यर्थं</q>, न
क्रत्वधिकाराक्षिप्तमाधानं प्रकृतौ । किं तर्हि ? विनियोगेन हि क्रमेण तदग्न‍यर्थमिति ।
न चाधिकारादृते विनियोगोऽत्र लभ्यत इति । अधिकारमपास्य विनियोगोऽत्र
नास्ति । केवलमधिकारमात्रं नाक्षिपत्याधानमित्यसंस्कृतेष्वेवाग्निषु स्थितमिदं कर्म ।</p>
<p><q>ननु च विनियुक्तेष्वग्निषु अधिकार इति तन्मुखेनाप्यधिकारस्य
प्राप्तिः । सत्यम् । न(नु)तु पुनरधिकृतस्याधाने विनियोगानुष्ठानम् ।</q>
आधानेनाग्न‍युपादानम् । अनधिकृतश्चायं निषाद इत्युक्तम् । तेन आधानेनाग्निर्न
सिद्ध‍यति निषादस्येत्यग्निलोपेन कर्म कर्तव्यम् ।</p>
<p>अत्रायं पूर्वः पक्षः---</p>
<p>यद्यप्यनङ्गतया आधानमतिदेशेन न प्राप्यते तथाप्यतिदिष्टाहवनीयसिद्ध‍यर्थं
निषादस्याक्षेपो भविष्यति ।</p>
<p>राद्धान्तस्तु अलौकिकत्वादाहवनीयस्य निष्पत्तेर्नाक्षेपकम् । अतो यत्कर्तृक-
माधानमाहवनीयाद्युत्पादकं विनियोगतोऽवगतं तत्कर्तृकेनैवाहवनीयोत्पत्तिः नान्येन,
मि/?/षादकर्तृकस्योत्पादकत्वेना1विज्ञानान्नाक्षेपः सम्भवति ।</p>
<lg><l>।। ४ ।। अवकीर्णिपशुश्च तद्वदाधानस्याप्राप्तकालत्वात् ।। २२ ।।</l></lg>
<p><q>अबकीणिंपशौ कं विशेषं पश्यति आशङ्काहेतुभूतं तस्यापि दाराभावात्
न सहाधानमुपपद्यते ।</q> उत्तरं---<q>अयमभिप्रायः---तस्य दाराः सैव भवतु
नियमातिक्रमात् यया सहावकीर्णीं ।</q> दारा इति बहुवचनात् तद्भवति इत्येक
<note>1. त्वेन वि-मा</note>
﻿<pb n="205"/>
वचनात् कर्म सैवेति सम्बन्धात् । तस्मात् सत्सु दारेषु आहवनीयसम्बन्धो नैव
बाधितुं शक्यत इति पूर्वपक्षवादी मन्यते ।</p>
<p><q>राद्धान्तवादी तु अतिक्रमे निर्हरणायैतत्प्रायश्‍चित्तं नियमानुसम्ब-
न्धादिति तादृशस्याधिकारादिदमपि पूर्वाधिकरणवद्‌द्रष्टव्यम् ।</q> अवकीर्णिपशुर्हि
अवकीर्णिना कृतदोषनिर्हरणेन ब्रह्मचर्यमेवानुसन्धातुं घटयितुं विहितं प्रायश्चित्ततया ।
निवृत्तस्य च पापात् प्रायश्चित्तम् । तेन तां परित्यज्यैवावकीर्णिपशुः कर्तव्यः । तेन
तादृशस्यैव ब्रह्मचारिण एव त्यक्तस्त्रीकस्यैवाधिकारादिदमपि माणवकहोमाधिकरणेन
तुल्यम् ।</p>
<lg><l>।। ५ ।। उदगयनपूर्वपक्षाहः पुण्याहेषु दैवानि स्मृतिरूपा-
न्यार्थदर्शनात् ।। २३ ।।</l></lg>
<p><q>कथं पुनरत्र स्मृतिवचने सति पूर्वपक्षाशङ्का</q> उपनयनादिषु संवत्सरादि-
कालनियमश्रवणात् । अष्टवर्षस्यार्थः अष्टवर्षं ब्राह्मणमुपनयीतेति श्रूयते यस्य पूर्णा अष्टौ
वर्षाः सोऽष्टवर्षः तेन निषेकककालादारभ्य पूर्वे[र्णे]ष्वष्टसु वर्षेषु उपनयनमिति नोद-
गयनादिस्मृतेरादरः सम्भवतीति ।</p>
<p><q>राद्धान्तस्तु वर्तमानेष्वेवाष्टसु वर्षेषु स नियमो नातिवृत्तेष्वित्यविरोधः ।</q>
यदि हि स्मृतिः श्रुतिविरुद्धा स्यात् बाध्येतापि स्मृतिः । न चास्ति विरोधः ।
श्रुतावपि वर्तमानेप्यष्टवर्षे उपनयनं श्रूयते । तस्योदगयनादिश्रुत्या सह विरोधो
नास्ति । <q>स ह्यष्टवर्ष उच्यते ।</q> उत्तरं---<q>अष्टमो हि तस्य वर्षोऽस्ति यदि परिपूर्णः
तेन भविष्यत्येवाष्टवर्षः । दर्शनमुक्तम् ।</q></p>
<lg><l>।। ७ ।। याच्ञाक्रयणमविद्यमाने लोकवत् ।। २६ ।।</l></lg>
<p><q>नोपात्तद्रव्यसंभवे सत्यप्यन्योपादानं युक्तं, अदृष्टकल्पनाप्रसङ्गात्
तदभाव एव 1क्रयो विधीयते भृतिवननं चेति पूर्वः पक्षः ।</q> अस्यार्थः-द्रव्यो-
पादानार्थं हि याच्ञादि विहितम् । असति द्रव्ये द्रव्योपादानं विहितं कर्तव्यं न
सत्येव । तस्मात् प्रयोजनालोचनया द्रव्याभाव एवायं विधिरिति ।</p>
<p>1. तयोर्वि-मा</p>
﻿<pb n="206"/>
<p>राद्धान्तस्तु---<q>सत्यमेवं यदि पुरुषार्थत्वेन विधानं स्यात् । क्रत्वर्थ
एवायं विधिः । नच क्रतोरुपात्तं नाम किञ्‍चिदस्ति इत्यस्यैव दृष्टार्थत्वम् ।</q>
अस्यार्थः---क्रत्वर्थत्वेन याच्ञाविधानं क्रतुप्रकरणाम्नानात् । न च पुरुषार्थत्वेन प्राक्
क्रत्वर्थं द्रव्यमस्ति पुरुषार्थयाच्ञयैव हि क्रत्वर्थं क्रियते । तस्मात् विद्यमानस्यापि
याच्ञयैव क्रत्वर्थं द्रव्यं भवति नान्यथा, तेनास्यैव क्रत्वर्थस्य सतो दृष्टार्थत्वम् ।</p>
<p><q>ननु यदि दृष्टार्थत्वं तदा दृष्टस्यान्येन सम्भवे नित्यं तर्हि याच्ञा-
देरुपसंहारो न भवति ।</q> अत्रोत्तरं---<q>न चैतावता दृष्टार्थत्वेनानुपसंहारः शक्यते
वक्‍तुं, सर्वस्य युगपद्विधानात् । ऐकशब्द्यादिति वक्ष्यति । तस्मान्नि-
त्यवत्कर्तव्यम् ।</q> अस्यार्थः-ऐकशब्द्याद्धेतोः सर्वस्य विधिनिष्पत्त्यर्थत्वेन युगपद्वि-
धानम् । तेन सिद्धेऽपि दृष्टेऽर्थे विध्यर्थस्य यथाचोदिताङ्गसाध्यत्वात् नित्यमुपादानं
कर्तव्यम् । तेनायं याच्ञादिविधिः विध्यर्थनिष्पत्त्यर्थत्वेन याच्ञादिवचनात् अप्राप्त-
विधिरेवास्तु । नियमस्तु प्रयोजनमात्रम् । अस्मिन् विधौ सति याच्ञादेरेव नियो-
गार्थसिद्धिहेतुत्वेनाभ्यनुज्ञानात् नित्यमुपादानम् । असति तु तस्मिन् क्रियासंबन्ध-
सिध्यर्थमन्यदुपादीयेतेति नियमः प्रयोजनं विधेः ।</p>
<lg><l>।। ८ ।। तथा भक्षप्रैषाच्छादनसंज्ञप्तहोमद्वेषम् ।। २८ ।।</l></lg>
<p><q>कःपुनरत्र विशेषः ?</q> उत्तरं-<q>अयमस्ति विशेषः । पुरुषार्थद्वारेणानु-
प्रवेशात् । संज्ञपनस्य हृदयाद्युत्पत्त्यर्थत्वं मन्वानस्य भवति काचिदाशङ्का ।</q>
अस्यार्थः-क्रत्वर्था अपि भक्षादयः पुरुषार्थद्वारेण क्रतावनुप्रविशन्तीति यत्र परं
पुरुषार्थोपायो नास्ति तत्रैवैषामङ्गभाव इति भक्षादिषु तावदाशङ्का । संज्ञपनहोमे
त्वेवम्---न संज्ञपनाङ्गं होमोऽवकल्पते । प्रायश्चित्तस्थानीयो हि स श्रूयते मन्त्रवर्ण-
श्रवणात् । प्रत्युत साद्ग‍ुण्यायत्तत्वादिति ।</p>
<p><q>राद्धन्तस्तु---अधिकारविधिनैकवाक्यत्वात् प्रकरणविधीनां पूर्व-
वदनुष्ठानम् ।</q> अस्यार्थः---प्रकरणे हि विधीयमानः श्रूयमाणः अधिकारविध्यर्थः
अधिकारविधिश्च तत्सम्बन्धः प्रतीयमानः तैरेव सद्भिर्निश्चीयते । अतस्तदनुगुणद्वारा
कल्पनीयत्वे(न) सत्यपि पुरुषार्थसिद्धिः तेन भक्षादिजन्यपुरुषार्थद्वारेणैव विधिरिति
﻿<pb n="207"/>
परिकल्प्यते तथा संज्ञप्तहोमोऽपि संज्ञपनमात्रनिमित्ततः, न वैगुण्यप्रतिसमाधानार्थः ।
मन्त्रवर्णस्तु विध्यानुगुण्येनैव वर्णनीय इति भक्षाणामपि नित्यमनुष्ठानम् ।</p>
<lg><l>।। ९ ।। अनर्थकं त्वनित्यं स्यात् ।। २९ ।।</l></lg>
<p><q>अत्रापि तर्हि अधिकारविधिनैकवाक्यत्वात् नित्यमनुष्ठानं तेन
विना विध्यर्थासिद्धेः ।</q> न चेदं वाच्यं अनुष्ठीयमानमिदं प्रयोजनशून्यमिति
नानुष्ठेयमिति । यस्मात् यः सर्वाङ्गोपसंहारसमर्थः सोऽपि कामी भविष्यति । न ह्यनेन
यत्रैव प्रयोजनमस्य तस्यैवाधिकारः ।</p>
<p>राद्धान्तमाह-<q>उच्यते । स्वार्थपरित्यागेनैव हि विधानमेव न प्रतीयते
द्वारनियमस्यापेक्षितत्वात् । न चाविहितस्यानुष्ठानं युक्तम् ।</q> तस्मादर्थ-
शून्यमेवंविधं अननुष्ठीयमानमपि नाधिकारं विहन्ति इति सिद्धमधिकारविधिर्न विहन्ति ।
विनापि तेन(ापि) अधिकारविधिस्सिध्यत्येव । नित्यवत्तस्याविनियुक्तत्वात् । सति
द्वारे तस्य विनियोगः नासत्यपि । <q>यच्चेदमुक्तं - यत्र पुरुषे द्वारं न सम्भवति
तस्याधिकारो माभूदिति तदयुक्तम् । यथाविनियोगमधिकार इत्युक्तम् ।</q>
अस्य च परार्थस्यानित्यद्वारकत्वात् अनित्यमेवार्थात् विनियोग इति न शक्यते
तद्वशेनाधिकारो निवर्तयितुमिति ।</p>
<lg><l>।। १० ।। पशुचोदनायामनियमोऽविशेषात् ।। ३० ।।</l></lg>
<p>लक्षणसङ्गतिमाह---<q>इदमत्र चिन्त्यते - किं सामान्येन पशुमतोऽधिकारः
उत छागवत एवेति ।</q> ननु विनियोगमुखेनापि एषा चिन्तोपपद्यत इति किमित्यत्रैव
चिन्त्यते ? तत्राह---<q>विनियोगे पुनश्‍चिन्त्यमानेऽविशेषात् विनियोगद्वयसिद्धेर्न
शक्यते विशेषोऽवधारयितुमित्यधिकार एव चिन्त्यते ।</q> अस्यार्थः - न
विनियोगे घटते तथामन्त्रस्यापि छागाभिधायितया । अधिकारे तु परस्परविरोधाद्‌द्वय-
मुपसंहर्तुं न शक्नोति । विरोधे सति शक्यते पशुविशेषो मन्त्रबलेनावधारयितुमित्यत्रैव
चिन्ता युक्ता । तत्र पूर्वपक्षवादिनोऽभिपायः---<q>सामान्यशब्दोऽयं पशुशब्दः
गवादिशब्दवत् । तेन पश्वाकृतिमात्रस्य विनियोगात् मेषादिष्वपि
जात्यविशेषात् यःकश्‍चित्पशुरुपादातव्यः ।</q> ननु मन्त्रवर्णेन विशेषेऽवस्थान-
मित्यत्राह---<q>क्‍वचिच्च विशेषमन्त्रस्य अर्थवत्त्वमुपपन्नमेवेति न सामान्यं
विशेषेऽवस्थापयितुमर्हति । योगाद्वा</q>---गमनयोगाद्वा, वर्णसामान्याद्वा, अक्षर-
﻿<pb n="208"/>
सामान्याद्वा मन्त्रस्यैव सामान्यार्थता युक्ता । प्रमाणान्तरवशेन हि मन्त्रस्यार्थोऽवतिष्ठते
इत्युक्तम् । विनियुक्तद्वारस्मारकत्वात् मन्त्राणां यथाविनियोगंत् वणेना युक्तैव । तस्मा
पशुमतोऽधिकारः ।</p>
<p><q>अत्रोच्यते । स्यादेतदेवं यद्ययं पशुशब्दः सामान्यवचनः स्यात् ।
किं तर्हि औपाधिकोऽयं सर्वपशूनां पुच्छवत्त्वोपाधिकः</q> शब्दशब्द इव श्रोत्र-
ग्राह्यत्वोपाधिकः सर्वशब्दानाम् ।</p>
<p>कस्मादेवं भवतीत्यत्राह---<q>प्रत्यभिज्ञानाभावात्</q> छागे हस्तिनि च (न)प्रत्यभि-
ज्ञानेन सामान्यं तावन्नास्ति तदभाव एव शब्दप्रवृत्तिमौपाधिकीं दर्शयति । स च
वालधिरुपाधिनियमः । कथं पुनः प्रत्यभिज्ञा नास्तीत्यत्राह---<q>यथा च प्रत्यभिज्ञा
नास्ति एवं प्रथमपाद एव दर्शितम्</q> पूर्वाकारावमर्शाभावादिति । यस्मादयमौपाधिकः
सर्वपशूनां पुच्छवत्त्वोपाधिकः शब्दो व्यक्तिवचन्ः । अतो न विशेषमन्त्रोपस्थापि-
तमतिक्रामति । तत्रैव प्रवर्तते प्रयोगैक्यात् । एकाधिकारविधिपरिग्रहो मन्त्रस्य,
परिगृहीतत्बात् । तेन च विशेषस्य सन्निधापितत्वात् ।</p>
<p>अभ्युपगम्यापि सामान्यवचनतां ब्रूमः । विशेषनिष्ठतैव सामान्या(पि)नां
युक्ता नित्यवन्मन्त्राम्‍नानसामर्थ्यात् न मन्त्रस्य पाक्षिकत्वं युक्तम् । न च सामान्यं
विशेषेऽवस्थाप्यमानं शब्दार्थतां जहाति । यद्यपि विनियोगेन विरोधः । तथापि तस्य
कार्यानुगुण्यात् विशेषावस्थितिरेव न्याय्या । अनुष्ठानानुगुणो हि विनियोगः अनुष्ठा-
नार्थत्वात् अनुष्ठानं च मन्त्रान्वितमिति तद्बशेन विशेषावस्थापनमेव न्याय्यम् ।
न च [रूढौ]सम्भवन्त्यां यौगिकत्वं सम्भवतीत्युक्तम् । तस्मात् सुष्ठूच्यते छागो
वा मन्त्रवर्णात् इति । <q>शेषमुक्तम् ।</q></p>
<p><q>इति श्रीशालिकनाथमिश्रविरचितायां ऋजुविमलापञ्‍चिकायां
षष्ठाध्यायस्याष्टमः पादः
अध्यायश्च समाप्तः</q></p>
﻿<pb n="209"/>
<p><q>ऋजुविमलायां</q></p>
<p><q>।। *नवमाध्यायस्य प्रथमः पादः ।।</q></p>
<p>।। १ ।। यज्ञकर्म प्रधानं तद्धि चोदनाभूतं तस्यं द्रव्येषु
संस्कारस्तत्प्रयुक्तस्तदर्थत्वात् ।। १ ।।</q></p>
<p><q>विशिष्टकार्यावगम्यत्वादूहस्य विशेषातिदेशलक्षणं हेतुः ।</q> अस्यार्थः---
विकृतौ प्राकृतानां पदार्थानामतिदेशेन प्राप्तौ सत्यां प्राकृतात् कार्यात् विशिष्टं
कार्यमवगम्यते । तत्प्रमाणकश्चोहः । तेन भवति विशेषातिदेश ऊहस्य हेतुः ।
अत्रेयं प्रक्रिया-ऊह्यत इत्यनया व्युत्पत्त्या विकृतप्रयोग ऊहशब्देनोच्यते । स च
प्राकृतात् कार्यादन्यस्मिन् कार्येऽवगतेऽवगम्यते । तथाहि---प्रकृताववघातादी-
नामपूर्वसाधनभूतविशेषा1व्रीहयो यवाश्च कार्यत्वेन प्रतिपन्नाः । विकृतौ नीवार-
द्रव्यवत्यां अपूर्वसाधनभावाविशेषात् अतिदेशेन प्राप्तानां नीवारा एव कार्यत्वेना-
वसीयन्ते । ततश्च तेष्ववघातादयः क्रियमाणा विकृता भवन्ति । कारकभेदेन
क्रियाविकारस्यापरिहार्यत्वात् ।</p>
<p>कथं पुनर्नीवाराणां कार्यत्वावगमः ? उपदेशस्तावद2पूर्वविशेषगृहीतधर्माणां-
विशिष्टापूर्वसाधनविषय एव । नचाऽत्र प्रमाणान्तरमपि प्रक्रमते । उच्यते । शाब्दं
प्रमाणं द्विविघं, उपदेशजं कार्यजं च ।</p>
<p>कःपुनरुपदेशः ? किं पुनः कार्यंम् ? उच्यते । उपदेशो नाम ग्रन्थसन्दर्भस्य
पाठः । कार्यं तु द्वारभूतम् करणोपकारादि । तत्र ग्रन्थसन्दर्भजं दर्शपूर्णमासाभ्यां
यजेत स्वर्गकामः व्रीहिभिर्यजेत यवैर्यजेत व्रीहीनवहन्ति इत्यादिपर्यालोचनयाऽपूर्व-
प्रयुक्ततां सर्वधर्मांणामनुसन्दधतां व्रीहीणां यवानां चापूर्वविशेषसाधनत्वं तुल्यमाकलयतां
व्रीहियवकार्यकमवघातादीति ज्ञानमुपजायते । तच्चेदमुपदेशजम् । शाब्दं पुनश्च
<note>* सप्तमाष्टमाध्याययोः ऋजुविमलामातृका कुत्रापि नोपलब्धा अतः नवमाध्यायः
मुद्राप्यते---</note>
<note>1. R विशेषभूता</note>
<note>2. P पूर्वविशेषगृहीतधर्माणां</note>
﻿<pb n="210"/>
1विकृत्यपूर्वान्तरे द्रव्यान्तरवति चोदकप्राप्तेष्वघातादिषु इयं जिज्ञासोपजायते---कथमेते
प्रयोक्तव्या इति । तदर्थं च कीदृशं कार्यं उपदेशेन प्रयुज्यत इत्येतन्निरूप्यते ।</p>
<p>किं दर्शपूर्णमासापूर्वसाधनविशेषः कार्यतया प्रतीयते, उत यस्यापूर्वस्या-
वघातोऽङ्गं तदीयसाधनविशेष इति । तत्र यदि दर्शपूर्णमासापूर्वसाधनता विवक्षिता
तदा नीवाराणां तद्रूपताभावात् तेषां कार्यता न स्यात्2 । अथ तु यस्यापूर्वस्याव-
घातोऽङ्गं तदीयसाधनतामात्रं विवक्षितं तदाऽस्ति तद्रूपता नीवाराणामिति तेषामपि
कार्यता व्रीहीनवहन्तीत्यादिभिरेव प्रतीयते । तत्र विशेषापूर्वाङ्गभावज्ञानमिदं
नान्तरीयकं दर्शपूर्णमासापूर्वसाधनविशेषः कार्यभूत इति । अपूर्वविशेषसम्बन्धिनो
हि धर्मस्य तदीयं कार्यं भवितुमर्हति अपूर्वैदमर्थ्याविरोधादिति । नान्तरीयकमपूर्व-
विशेषसाधनत्वमविवक्षितत्3 । यदीयोऽवघातस्तत्साधनमेव कार्यमिति चोदनार्थः ।
अतश्च व्रीहीनवहन्तीत्यनयैव चोदनया नीवाराणामपि कार्यत्वमवगम्यते । तदिदं
कार्यनिरूपणज्ञानमुपजायत इति कार्यजं शाब्दम् । तेन नाप्रमाणत्वं नाशाब्दत्वं
नोपदेशत्वमिति स्वयमेव भगवता विवरणकारेणोदितमित्यनवद्यम् । श्लोकमप्युदाहरन्ति---</p>
<lg><l>प्राकृतस्थानपतितपदार्थान्तरकार्यतः ।</l>
<l>ऊहः प्रयोगो विकृत ऊह्यमानतयोदितः ।। इति</l></lg>
<p>आक्षेप्यं भाष्यमनुभाषते---<q>त्रिविधश्‍चोह इति ।</q> आक्षिपति---<q>किमिदं
त्रैविध्यं ?</q> विकृतप्रयोगात्मकता मन्त्रसामसंस्कारविषये तुल्येति भावः । समाधत्ते-
<q>उच्यते---कार्यभेदं स्वस्थाने वक्ष्यामः । तद्भेदायोह्यमपि प्रयोगरूपं
भिद्यत इति तत्रैव वक्ष्यामः ।</q> कार्यप्रमाणको हि प्रयोगविकारः स प्रमाण-
भूतकार्यत्रैविध्यात् त्रिविधो भवति ।</p>
<p>तथाहि---अवघातादीनां तण्डुलप्रकृतिद्रव्यं कार्यम्, मन्त्राणां समवेतोऽर्थः,
साम्नामक्षराणीति । तद्वशेन च त्रयाणामपि विकारो भवतीति त्रैविध्याभिधानं भाष्य-
कारस्य प्रयाजादिविषये ऊहो न भवतीति दर्शयितुम् । न हि तेषां कश्चित्प्रयोग-
विकारोऽस्ति । अन्यदप्युपोद्धातादिनेत्यनेन भाष्यमनुभाषितम् । य(थे)दिदमाद्यमधि-
<note>1. p. विकृतावपू</note>
<note>2. नास्ति</note>
<note>3. मविहितम्</note>
﻿<pb n="211"/>
करणं उपोद्धातेन प्रसक्तानुप्रस(क्त्या)क्तं ईष्टे भुङ्क्त इति अनूहसिद्ध‍यर्थ,
देवताप्राधान्यं प्रसक्तं तत्सिद्धर्थमीशितृत्वं, भोक्‍तृत्वं च (त्व)देवताया अनुप्रसक्तमिति ।</p>
<p>अत्र भाष्यकारेणाग्निहोत्रादित्रयमुदाहरणं गृहीतम् । तत्र तात्पर्यं पृच्छति-
<q>किं कारण ? केन पुनः कारणेनाग्निहोत्रादय एवोदाहरणम् ? यावता सर्वाणि
कर्माणि धर्मवन्त्युदाहार्याणीति</q> ।</p>
<p>उत्तरं---<q>केवलोपदेशार्थे हि प्रतिप्रकरणं नियमात्मके निरूपितेऽतिदेशः
प्रवर्तते</q> । अन्यथा हि सर्वत्रैवोपदिष्टत्वात् धर्माणां साधारणता स्यात्, नातिदेशः
स्यात् । अतिदेशावगतधर्मविषयश्चोह इत्यतिदेशसिद्ध‍यर्थमेतान्येवोदाहरणानि
नान्यत् । अत्र पौरुक्त्यं सप्तमाद्येन सह परिचोद्योत्तरविवक्षयैवेदमपूर्वप्रयुक्तत्वमुच्यत
इत्यर्थशः परिहारो दत्तः । यःपुनरयं द्वितीयः परिहारः एतेन चेह प्रयोजनं ऊहे
विवक्षिते इति असावयुक्तः यस्मात् तत्रापि सप्तमाद्ये अपूर्वप्रयुक्ततयैव धर्माणां
प्रतिप्रकरणं नियमः सिद्ध‍यति नान्यथा । तेनैतेन चोहप्रयोजनमित्युक्तम् । सप्त-
माद्येऽप्यस्य प्रयोजनत्त्वात् । समाधत्ते---<q>ननु भाष्ये अयजिप्रयुक्तत्वेऽपि सति
न प्रतिप्रकरणं नियमः सिद्ध‍यतीत्यन्यथापि नियमं दर्शयति</q> । तेनापूर्व-
प्रयुक्तता एकान्ततः 1तत्र न व्युत्पाद्या । पुनराक्षिपति---<q>यदेव भाष्यकारेणोक्तं
तदेव न विद्मः किमिदमयजिप्रयुक्तत्वं नाम</q> । यजेरन्यदयजिरिति अपूर्वमेवान्य-
दिति भावः ।</p>
<p>समाधत्ते---<q>अत्रोच्यते । करणप्रयुक्तत्वं अयजिप्रयुक्तत्वमुच्यते</q> ।
यजेरन्यदयजिरिति करणमुच्यते तेन प्रयुक्तत्वमयजिप्रयुक्तत्वमुच्यते । 2ननु करणता
केन(प्रयोजकमत) [प्रमाणेन करणत्वावगमः] अत्र आह---<q>कार्यकरणसम्बन्धोऽह्यत्र
नियोगलक्षणः</q> । साध्यभूतेन हि नियोगेन समभिव्याहारोऽन्यथा नोपपद्यते । यदि
नियोगः कार्यभूतः करणभूतश्च यजिर्न स्यात् इति कार्यकरणता नियोगेनावसीयते ।</p>
<p>कथं पुनः करणप्रयुक्तत्वे सति प्रतिप्रकरणं नियम इत्यत आह---<q>करण-
प्रयुक्तत्वेऽपि च नियोगविशेषसम्बन्ध उपपद्यत एवेति प्रतिप्रकरणं नियम-
सिद्धिं मन्यते</q> ।</p>
<note>१. R तत्राप्यूह्या</note>
<note>२. R केन प्रमाणेन प्रयोजकत्वं अतः यजिस्वरूपमेवाह-न कारणता न च तृतीयापि
विमक्तिरस्ति य आख्यातप्रत्ययस्य न करणतायाः स्मर्यते ।</note>
﻿<pb n="212"/>
<p>अस्यार्थः-यजिप्रयुक्तत्वे हि दर्शपूर्णमासाभ्यां स्वर्गकामो यजेतेत्यनेनाधि-
कारवन्तं यजिमुद्दिश्य समिधो यजतीत्यादिभिः समिदानीनां विधानमिति प्रतिप्रकरणं
नियमो न स्यात् । करणप्रयुक्तत्वे तु दर्शपूर्णमासाभ्यामित्यधिकारवाक्यावगतं करणं
सन्निधिमात्रेणापूर्वमिव धर्माणां ग्राहकं तेन विशिष्टमेव करणं ग्राहकमिति विशिष्टापूर्व-
सम्बन्धात् प्रतिप्रकरणं नियमसिद्धिः । तेन अपूर्वप्रयुक्तत्वे करणप्रयुक्तत्वे च प्रति-
प्रकरणं नियमसिद्धेः सप्तमाद्ये अपूर्वप्रयुक्तता एकान्तेन न व्युत्पादनीया । अत्र-
त्वधिकरणे सैव व्युत्पाद्यते तां विना ऊहासिद्धेः । करणप्रयुक्तत्वेहि धर्माणां व्रीहयोऽपि
करणभूता धर्मान् प्रयुञ्जत इति करणभूतव्रीहिरूपताभावे नीवाराणामवधाताद्यूहो न
भवेत् । अपूर्वप्रयुक्तत्वे तु व्रीहिस्वरूपस्याविवक्षितत्वादपूर्वसाधनविशेष एव विवक्षित
इति सिद्ध‍यत्यूहः तेन सप्तमाद्ये इदं चिन्त्यते किं यजिप्रयुक्ता उतायजिप्रयुक्ता इति ।
इह तु अयजिप्रयुक्तत्वेपि किं करणं प्रयोजकमुतापूर्वमिति चिन्त्यते---</p>
<p>तत्र पूर्वपक्षी करणमेव स्वानुग्रहमपेक्षत इति मन्यते । <q>राद्धान्ती तु</q> करण-
वत् तदनुग्रहमपि कार्यमेवाकाङ्क्षति तस्यैव चिकीर्षितत्वादिति ।</p>
<p><q>अथ कस्मादिदमेवायजिप्रयुक्तत्वं तत् सप्तमाद्ये सिद्धान्तत्वेन न
लिखितम् ?</q></p>
<p>उत्तरं-<q>अस्थायित्वादस्यार्थस्य</q> । सामान्येनायजिप्रयुक्तत्वमस्थायि । किन्त्व-
पूर्वप्रयुक्तत्वमेव स्थायि । स्थायी च पक्षः सिद्धान्तत्वेनोपन्यसनीयः शिष्याणां भ्रम-
निवृत्त्यर्थम् । अतोऽयमेवापूर्वप्रयुक्ततापक्षः स्थायी संव्यवहारार्थमत्रानीत इति हेतोर-
पूर्वप्रयुक्तत्वमुक्तम् । यद्ययजिप्रयुक्तत्वमस्थायि किमर्थं सप्तमाद्ये तच्चिन्त्यत इत्युपन्यस्तं
तदाह---<q>अस्थायिनः पुनरुपन्यासः किमर्थः ?</q> उत्तरं - <q>पुनरुक्तिपरिहारश्च</q> ।
च शब्दस्तुशब्दार्थे । <q>किमेतावदेव प्रयोजनम् ?</q> उत्तरं---<q>अन्यदस्तीति
हन्तिपिष्ट‍यधिकरणे वक्ष्यामः</q> । तत्र पूर्वपक्षौपयिकमिदम् । अथवा अन्यामेव
चिन्तां इत्येतद्भाष्यकारेण यजिनिमित्ततानिरासार्थमुक्तम् । <q>तदयुक्तम्---यजि-
निमित्तत्वे ह्यतिदेशोऽपि न सिद्ध‍यति न केवलमूहः तस्मादूहलक्षण एवाय-
मुपन्यास इति न शक्यते वक्‍तुम्</q> । अस्यार्थः---दर्शपूर्णमासयजेर्निमित्तत्वे
सति तदभावे विकृतौ चोदकप्राप्तानामपि सर्वधर्माणामेवाननुष्ठानम् भेदनाभाव इव
भेदनहोमस्य । ततश्च किमतिदेशेनेति अतिदेशाभावोऽपि ।</p>
﻿<pb n="213"/>
<p>न केवलमूहाभावः तेनोहलक्षण एव नेदं युक्तं चिन्तयितुं, अतिदेश-
लक्षणेऽपि युक्ता चिन्ता । परिहरति---<q>उच्यते । सत्यमाह भवान् अतिदेशोऽपि
न सिद्ध‍यतीति । सप्तमाद्येन त्वधिकरणेन इदमपौनरुक्त‍यम्</q> । अस्यार्थः---
न वयं ब्रूमः ऊहलक्षण एवेयं चिन्तोपकारिणीति । किन्तु पुनरुक्ततापरिहारो-
पयुक्तः । अपूर्वप्रयुक्तत्वे हि प्रतिप्रकरणं नियमसिद्धिः इति सप्तमाद्येन, इह तु यजेर्नि-
मित्ततानिरासः कृतः तेनापौनरुक्त्यम् । <q>किं पुनरस्य परिहारान्तरस्य प्रयोजनं ?</q>
उत्तरं---<q>इदमेव वक्ष्यमाणं प्रयोजनम्</q> । निमित्तान्तरे यज्यन्तरे प्रयुक्तस्यापि
चोदकप्राप्तस्य धर्मजातस्य निमित्ताभावादननुष्ठानं प्राप्तं तस्याननुष्ठानस्य व्युदासो
वक्तव्य इत्यभिप्रायो वर्णकान्तरं कुर्वतः सोऽयमननुष्ठानव्युदासः परिहारश्च तेनोच्यते-
तत्रेति वाक्योपन्यासे । भाष्यकारो वर्णककायोपन्यासानन्तरं परिहारद्वयमेकेनैव
वर्णकेन वर्णितवान् इदानीं किं यजिप्रयुक्ता उतापूर्वप्रयुक्ता इति चिन्त्यत इत्येवमादिना
भाष्येण ।</p>
<p>अत्र भाष्य एव यागं कुर्यादिति यजिस्वरूपप्रयुक्ततोक्ता । एवं यागेन
कुर्यादिति करणप्रयुक्ततोक्ता । तृतीयः प्रकारो वर्ण/?/कान्तरेण वर्णितः एवं
वेत्यादिना । भिन्नग इत्युक्तमित्यस्यार्थ इत्येतत् । <q>वर्णकान्तरं भाष्यकारेणोक्तम्</q> ।
भाष्योक्ता एव पूर्वपक्षा इति यावत् ।</p>
<lg><l>।। २ ।। संस्कारे युज्यमानानां तादर्थ्यात् तत्प्रयुक्तं स्यात् ।। २ ।।</l></lg>
<p><q>ऩनु चोक्तमपूर्वं प्रयोजकम् । निमित्तत्वे त्वाद्ये प्रयोजकत्वं वर्णकद्वये,
निमित्तत्वं च तृतीये वर्णकेऽपूर्वस्यैवोक्तम् । केयं चिन्ता ? किं हन्तिपिषि-
प्रयुक्‍तं प्रोक्षणं उतापूर्वप्रयुक्तमिति । उच्यते । पूर्वपक्षोऽभ्यधिकोऽत्र
विद्यते । कथं ?</q> उत्तरं---<q>अपूर्वं हि साध्यतया सम्बध्यमानं धर्माणां
प्रयोजकं भवतीति शक्यते वक्‍तुम्</q> । अस्यार्थः - यद्यपूर्व साध्यतया धर्मैः
संबद्धमवगम्यते तदा तद्धर्माणां प्रयोजकमिति शक्यते वक्‍तुम् । यथा आरादुप-
कारकेषु तेषु प्रथममधिकारापूर्वमेव साध्यतयाऽवगम्यते नावान्तरापूर्वमिति तत्र
तत्रोक्तम् । इह पुनः क्रियानिर्वृत्तिरेव कार्यत्वेनावगम्यते प्रोक्षिताभ्यामिति तृतीया
निर्देशात्, क्रियापेक्षत्वात् करणभावस्य । न च प्रतीयमानापि क्रियां प्रति साधनता
विवक्षितेत्याह---<q>तदपरित्यागेनैवैदमर्थ्यमुक्तम्</q> । प्रतीयमानावान्तरकार्यापरि-
त्यागेन धर्माणामपूर्वं प्रत्यैदमर्थ्यमुक्तम् <quote>“ये यत्र श्रूयन्ते तत्र भवन्ति”</quote> इत्यत्र ।</p>
﻿<pb n="214"/>
<p>ननु यदि क्रियानिष्पत्तिरेवैषां कार्यं तदा अपूर्वासंस्पर्शित्वे सति आनर्थक्यं
प्राप्नोति नियमस्य क्रियायाः पुरुषैः कार्यत्वेनावगम्यमानत्वात् । किं तया निष्पादितया ?
परिहरति---<q>एवं तर्हि आनर्थक्यपरिहारायैवापूर्वमुपयुज्यते । न पुनः
साध्यतया</q> । अस्यार्थः - न निष्प्रयोजना क्रियानिष्पत्तिः । तत्सिद्धावपूर्वनिष्पत्तेः ।
तेन प्रोक्षणादीनामपूर्वसिद्धिरेवार्थो न पुनरपूर्वे साध्ये[र्वं साध्यं ?] यथा
दीक्षणीयावाङ्‍‌नियमस्य परमापूर्वं प्रयोजनम् । न तु तदेव साध्यम् । कस्मादेव-
मित्याह---<q>हन्तिपिष्योरपूर्वसम्बन्धितयैव प्रोक्षणविधाने परिहृत तदानर्थक्य-
मिति नापूर्वं कार्यतया परिगृह्यते</q> । यौ हन्तिपिषी अपूर्वं प्रतिसाधनभूतौ तयोरिदं
प्रोक्षणं साधनत्वेन ग्रहीतुम् [गृहीतम् ।]</p>
<p>यदुक्तं हन्तिपिष्ट‍यधिकरणोपयोगाय अयजिप्रयुक्तत्वं तदिदमुक्तं भवति ।
अवहन्तिप्रयुक्तत्वेन, साधनीभूतावहन्तिप्रयुक्तत्वेन परिहृतः । आनर्थक्येनापूर्व-
प्रयुक्तता शक्यते वक्‍तुम् यत एवावान्तरकार्यमेव धर्माणां कार्यं अत एव ये यत्र
श्रूयन्त इत्युपपन्नं भवति । अन्यथाऽ[वघातादेः अ]पूर्वप्रयुक्तत्वे सत्यवान्तरकार्यस्य
कार्यद्वयविरोधेनाविवक्षितत्वे सति आरादुपकारकत्वेन सर्वत्रैव आग्नेयाग्नीषोमीयोपां-
शुयाजेषु स्यात् प्रयाजादिवत् । यस्मादवहन्तिप्रयुक्ता अवहन्तिधर्माः तस्मादवहन्तौ
नखनिकृत्तनेनोहितव्याः । यो नाम मन्दधीः यथाश्रुतग्राही तं प्रति उदाहरण-
व्याप्तिमाह---<q>सर्वाण्येवैवंजातीयकानि प्रतीयमानावान्तरकार्याण्युदाहरणानि
व्रीहीनवहन्तीत्येवमादीनि</q> । सोऽयमङ्गस्य व्रीह्यादेर्धर्मः सन्नपूर्वस्योपकारको,
नापूर्वधर्मोऽङ्गनामुपकारकः । न चैवंभूतः शब्दो विद्यते यदपूर्वं हन्तिपिंषिभ्यां
क्रियते तत्प्रोक्षणेन कर्तव्यमिति । <q>यस्मात् प्रोक्षिताभ्यामवहन्तीति श्रूयते</q>
क्रियानिष्पत्तिरेव कार्यं श्रूयते इत्यर्थः । न चावहन्तिरपि साक्षादपूर्वसाधनं येन
तद्युक्तमवहन्तियुक्तमपूर्वेण सह सावयवत्वेन संबध्यते । तस्मात् कार्यान्तरानुप्रवेशिनां
नाधिकारकार्येण प्रयुक्तिः सम्भवतीति पूर्वः पक्षः ।</p>
<p><q>अत्रोच्यते । नाधिकारप्रयुक्तिमन्तरेणोपादानसिद्धिर्धर्माणाम् । न
वाऽनुपात्तानामनुष्ठानम्</q> । अस्यार्थः-लोके हि सर्वस्य शब्दस्यानुष्ठानोपादेयपरता
दृष्टा । यदि वाऽपूर्वप्रयुक्तता धर्माणां न स्यात् तदा तेषां नियोगेनोपादानं
अनुष्ठानाक्षेपो न स्यात् । अनुत्प(प)न्नानां वा अधिकारापूर्वानाक्षिप्तानुष्ठानानां
अनुष्ठानप्रयोजनाभावादनुष्ठानं न स्यात् ।</p>
﻿<pb n="215"/>
<p>अत्रायं भावः-अपूर्वसाधनता अवहन्त्यादीनामेव । सा च विना प्रोक्षणा-
दिभिर्न सिद्ध‍यतीति तदर्थतया प्रोक्षणाद्याक्षेपः । तस्मात् सर्वं धर्मजातमपूर्वार्थम् ।</p>
<p><q>ननु चैवं सति विनियोगव्यवस्थैव न सिद्ध‍यति[न च अवह]न्त्या-
दीनामेव सावान्तरकार्यस्याविवक्षाप्रसङ्गादित्युक्तम्</q> । परिहरति---<q>केन
वोक्तमवान्तरकार्यं न विवक्ष्यत इति</q> । पुनश्चोदयति-<q>कथं वा विवक्षाया-
मवान्तरकार्यस्य प्रधानकार्यस्य प्रयोजकत्वम्</q> । परिहरति---<q>उच्यते ।
अवान्तरकार्यं तावत् किं प्रधानापेक्षितं सत् कार्यं भवति उतानपेक्षितं तत्र
यद्यपेक्षितं सत्कार्यं तदा स्वरूपेण कार्यत्वाभावात् प्रधानकार्यमेव प्रयोजकं,
अथानपेक्षितं तदाऽवान्तरकार्यमेव प्रयोजकम् ।</p>
<p>एवं संशय्य निर्णयमाह---<q>प्रधानकार्येणानपेक्षायामवान्तरकार्यतैव न
स्यात्</q> । तदवान्तरकार्यमुच्यते यत् प्रधानकार्यानुगुणतया क्रियते यथा काष्ठानां
पाकं कर्तुं प्रवृत्तानां ज्वलनम् । न वा वाच्यमवान्तरकार्यता माभूदिति । तन्मात्रस्य
प्रधानकार्यत्वेऽनुष्ठानाभावप्रसङ्गात् । तदपेक्षायां तु प्रधानकार्यापेक्षायां पुनस्तदर्थत्वेन
प्रधानकार्यार्थत्वेनावगमात् । तदपाये प्रधानकार्यापाये धर्मसम्बन्ध एव न स्यात् ।
तेनावान्तरकार्येप विवक्षिते प्रधानकार्यस्य प्रयोजकत्वाविधानात् अवान्तरकार्यमपि
प्रतीयमानं विवक्षितम् । अथ तु उपदेशव्यवस्थैवेयं विनियोगे नैवेयं व्यवस्था-ये यत्र
श्रूयन्त इति न पुनः प्रयुक्तिव्यवस्था व्रीह्यादीनां प्रयुक्त्या व्यवस्थैवेयं न सिद्ध‍यतीति
सिद्धमपूर्वप्रयुक्तत्वम् ।</p>
<p>युक्त्यन्तरं वाऽपूर्वप्रयुक्ततायामाह-<q>नियमविधीनां प्रधानानुप्रवेशश्चतुर्थे-
दर्शितः</q> । अस्यार्थः-यद्यवघातादीनामपूर्वं साध्यं स्यात् तदा विधानमवकल्पते
प्रमाणान्तरेणापूर्वसाधनत्वापरिज्ञानात् । व्रीह्यादिस्वरूपसम्बन्धित्वे तु विधानमेव नाव-
तरति प्राप्तत्वात् । न च नियमार्थं विधानं अशक्यत्वात् । विनाप्यवधातं तण्डुलादि-
निर्वृत्तिदर्शनात् अपूर्वानुप्रवेशित्वे तु नियमविधिरवकल्पते तण्डुलनिर्वृत्त्यर्थं दलना-
द्याक्षिपेदपूर्वं विहिते तदेवापूर्व साधनमिति तदेवाक्षिप्यत इति । एवं तहि नियम-
विधीनामपूर्वमेव कार्यं स्यादित्यत्राह---<q>तथाभूतोपदेशेन च द्वारनियमस्तृतीये
दर्शितः</q> । व्रीह्यादिसम्बन्धिभूता द्युपदेशेनैव द्वारस्यापि नियमस्तृतीये दर्शितः । तेन
द्वारकार्यमप्याश्रयणीयम् ।</p>
﻿<pb n="216"/>
<p>उपसंहरति-<q>अतः प्रोक्षिताभ्यामवहन्तीत्यत्र अवहन्तिद्वारमपूर्वं कुर्या-
दिति शास्‍त्रार्थः</q> । तस्मात् तत्कार्यापन्ने अन्यत्रापि धर्माणामूहसिद्धिरिति ।
अविरुद्धश्च व्रीहीनवहन्तीत्युपदेशः द्वारस्यापि विवक्षितत्वादिति स्थितम् ।</p>
<p><q>एवं वा</q></p>
<p><q>इहेदानीमपूर्वार्थत्वात्सर्वधर्माणां परमापूर्वमेव[र्वेणैव]प्रयुक्तं धर्मजात-
मिति पूर्वपक्षवादी मन्यत इति सम्बन्धः</q> । अस्यार्थः---न लौकिकरूपार्थता
धर्माणाम् विना धर्मैस्तस्य सम्भवात् । अतोऽपूर्वार्थत्वात् धर्माणां परमापूर्वमेव प्रयोज-
कम् । नन्ववान्तरापूर्वमप्यपूर्वमेव, तेन तदपि प्रयोजकं स्यादित्याशङ्क्याह---
<q>साधिकारं वाऽपूर्वं परमार्थतः</q> । परमार्थतः साधिकारमेवापूर्वं नान्यत् ।
एतदुक्तं भवति---अवान्तरापूर्वाणि नाम न सन्त्येव । किन्तु साधिकारमेव केवल-
मपूर्वमस्ति । कुत इत्याह-<q>तच्छून्यानां</q> अधिकारशून्यानां <q>तदापत्तेः</q> । अस्यार्थः---
अधिकारशून्यानां प्रयाजादीनामधिकारसन्निधौ श्रुतानां तद्रूपापत्तेः । एतदुक्तं
भवति - निरधिकारेभ्यो यजिभ्यः परतो लिङादयः श्रुताः अधिकारापूर्वमेवानुवदन्तीति ।</p>
<p>नन्वेवं [अधिकार]शून्यानामपि यागा एव दीक्षणीयादयो धर्मजातं प्रयुञ्च-
तामित्यत्राह---<q>अनापन्नतद्भावैः स्वधर्मैः सम्बन्धान्न यागाः स्वरूपेण धर्मान्
प्रयुञ्‍जते</q> लौकिकत्वात् धर्मसम्बन्धित्वानुपपत्तेः । (दूरोत्सारिततां वाहन) नावघाता-
दिवत् द्वारकार्यमत्रोपलभ्यते आरादुपकारित्वादेषां दीक्षणीयाद्यङ्गानाम् । तेना-
शङ्कापि नास्ति अन्यस्य प्रयोजकत्वं प्रति साक्षादपूर्वसाधनत्वादेषामिति । <q>अत्रोच्यते
---सत्यमुक्तमनापन्नाधिकाराणां न धर्मसम्बन्ध इति किन्तु कार्यत्वमवि-
शिष्टमवा</q>न्तरनियोगस्यापि । साध्यमान एवासौ तदापत्तिं लभते अधिकारसाधनतां
लभते । कुत इत्याह---<q>न हि असाध्यमानस्य रूपमवघातवल्लोकतः सिद्धम्</q> ।
यथा लौकिकमवघातादिरूपं तथाऽवान्तरनियोगस्य रूपम् तेन तदपि साध्यं वचन-
समधिगम्यमेव साध्यं च स्वभावतः सेतिकर्तव्यताकस्य करणस्य निष्पाद्यमिति वचना-
दवगम्यते ।</p>
<p>ननु अवान्तरनियोग एव नास्तीत्यत्राह---<q>नधिकारापत्तिर्भेदं निरूणद्धि
अनुबन्धजम्</q> क्षणिकानां यागानां साधनत्वानुपपत्तेः अवान्तरापूर्वाण्यङ्गीक्रियन्ते अनु-
बन्धभेदभिन्नानीति(मां)तदापत्त्यापि भेदो न विरुद्ध‍यते । <q>अधिकारे त्वभेदो</q>
﻿<pb n="217"/>
<q>वर्णितः</q> । अधिकारावस्थायां त्वभेदः । एतदुक्तं भवति - एकमधिकारापूर्वं साध्यम् ।
तत्साधनभूतानि तु अनुबन्धमेदभिन्नानि अवान्तरापूर्वाणि यावदनुबन्धं बहूनि
भिद्यन्त इति ।</p>
<p>ननु भवन्त्वनुबन्धभेदभिन्नानि अपूर्वाणि तथापि कथं धर्माणां तदर्थतेत्याह---
<q>अनुबन्धजं भेदमुद्दिश्य धर्मजातमवगम्यत इत्युक्तम्</q> । यावत्या वाचा कामयीत
तावत्या दीक्षणीयायामनुब्रूयादिति वाङ्‌नियमो दीक्षणीयायां तावत् साक्षात्सम्बन्धः
श्रूयते । दीक्षणीयासम्बन्धेन च तत्प्रत्यासन्नतदपूर्वसम्बन्धोऽवगम्यते । तेनानु-
बन्धभिन्नापूर्वोद्देशेन विधानात् तदर्थता धर्मजातस्य ।</p>
<p>उपसंहरति---<q>तस्मादधिकारापत्तेरवान्तरापूर्वस्याधिकारार्थता</q> । अधि-
कारप्रयोजनता धर्माणां न निष्पाद्यतया, अवान्तरापूर्वं धर्मनिष्पाद्यमिति सिद्धमवान्तर-
नियोगार्थत्वं धर्माणाम् । <q>नियोगावगम्यसाध्येषु</q> नियोगेन लिङ्गादिनाऽवगम्यं साध्यं
अवान्तरापूर्वं येषु विद्यते दीक्षणीयादिष्वित्यर्थः । अवान्तरापूर्वाभावात् अवघाता-
दिवत् दीक्षणीयादिषु परमापूर्वमेव धर्माणां प्रयोजकमिति पूर्वः पक्षः ।</p>
<p>अवघातादिवत् द्रव्यादिद्वारेण अधिकारैदमर्थ्यानुपपत्तेः क्षणिकेषु दीक्षणीयादिषु
अवान्तरापूर्वाण्यङ्गीकरणीयानि । तानि चाऽलौकिकत्वात् शब्दावगम्यनिष्पत्तीनि ।
धर्माणां वाक्यादिभिरुपनीतानां प्रयोजनमुक्तम् । उक्तेप्यर्थे कस्यचित् मन्दधियो
विस्मृतिर्माभूदिति बोधपरिहारद्वारेण उक्तमेवार्थं स्मारयति---<q>ननु च यागोऽपि
लोकत एव सिद्धः किमिदमवघातादिभिर्वैषम्यमिति चोद्यम्</q> । परिहारस्तु---
कार्यपर्यन्ततामङ्गीकृत्यालौकिकत्वमुक्तम् <q>आरादुपकारकाणां नाभिधेयतया</q> । याग-
शब्दाभिधेयतया लौकिकत्वम् किन्त्ववान्तरापूर्वपर्यन्तत्वेनेति विशेषोऽवघातादिभिः ।</p>
<lg><l>।। ३ ।। फलदेवतयोश्च ।। ४ ।।</l></lg>
<p><q>कथं पुनरत्र संशयो यावता अपूर्वप्रयुक्ततैवात्रापि युक्त</q> । उत्तरं---
<q>मन्त्राभिधानसामर्थ्याच्च तैः स्वरूपप्रयुक्ततैवोक्ता</q> । अस्यार्थः---मन्त्रस्तावत्
श्रुत्या अग्न्यादिस्वरूपं स्वर्गादिस्वरूपं चाह । तेन मन्त्रलिङ्गेन स्वरूपप्रयुक्तता
प्रतिभाति । चोदनातश्च लक्षणा । मन्त्रस्याधिकारचोदनया परिग्रहीतत्वात् तदनु-
सारेणापूर्वसम्बन्धिस्वरूपलक्षणा भातीत्येवं संशयः । पुनराक्षिपति---<q>तदयुक्तम् ।
न चोदनादृतेऽभिधानं प्राप्‍नोति कर्मसम्बन्धितया</q> । अस्यार्थः - यदि मन्त्रोऽत्र
﻿<pb n="218"/>
चोदनया परिगृह्यते तदा कर्मसम्बन्धितया मन्त्रेणार्थाभिघानं न प्राप्नोति । न
वा कर्मसम्बन्ध्यभिधानमत्र चिन्त्यते, कर्मसम्बन्धि वाऽभिधानं चोदनानुगुणमिति
लक्षणैव युक्ता । तस्मादयुक्तमेवाधिकरणमिदम् । कर्मसम्बन्धित्वे ह्यपूर्वार्थत्वमुक्तं
सर्वधर्माणामिति इहापि तदेव युक्तम् । अतो देवताद्वारकं कार्याभिधानमिति
स्थितमेव ।</p>
<p><q>अत्रोच्यते---अस्त्यत्र संशयहेतुः । तथाहि-फलं तावन्न कर्मार्थ-
तया चोदनावाक्येप्यवगम्यते फलस्य पुरुषार्थत्वेनावगमात्</q> । तथापि
किमित्याह---<q>यथाचोदितं च मन्त्रेणाभिधानमिति स्वरूपाभिधानाशङ्का</q> ।
यत्खलु यथाभूतं चोदितं तत् तथाभूतमेव मन्तरेणाभिधातव्यम् । फलं च न कर्मार्थ-
तया चोदितमिति न तस्य कर्मार्थत्वेनाभिधानम् किन्तु स्वरूपेणैवेति स्वरूपाभिधाना-
शङ्का । अप्रयुक्तेश्च कर्मार्थतां मन्यते । यदि कर्मार्थमभिधानं न स्यात् तदा मन्त्रस्य
प्रयुक्तिर्न स्यादिति कर्मार्थता मन्त्रस्य । <q>तस्मादुपपन्नः संशयः</q> ।</p>
<p>अत्र पूर्वपक्षवादी यथाचोदितमभिधानं न्याय्यमिति मन्यते । <q>अयथा-
चोदिताभिधाने</q> यथा चोदितं तथाऽनभिधाने हि मन्त्रस्याङ्गतैव नोपपद्यते । असम-
वेतार्थाभिधानादिति हेतोः । देवतायां पुनः दातृत्वाशङ्कया मुख्यमभिधानम् ।
फलदात्री देवता । तेन सापि फलकोटिनिक्षिप्ता न कर्मार्थतया चोदिता । तेन
तस्या अपि स्वरूपेणैवाभिधानमिति वक्ष्यमाणफलदात्री देवतेति वक्ष्यामः ।
तस्मान्न मन्त्रे लक्षणा किन्तु श्रुत्यैव स्वर्गा(न्य)[द्य]भिधानमिति । <q>अत्रोच्यते-युक्तमुक्तं
यथाचोदितमभिधानमिति । नन्वेवमेव चोदतम् । कथं चोदितम् ?</q> उत्तरं
---<q>समन्त्रकस्य कर्मणः इदं फलम्</q> । अस्यार्थः - यद्यपि फलं कर्मार्थं न भवति
तथापि तावत् कर्मसम्बन्धितयैव चोजितम् । मन्त्रश्च कर्माङ्गभूतः अन्यथा प्रयुक्त्य-
भावात् । <q>एवं सति कर्मद्वारकमभिधानं मन्त्रस्य प्रतीयते</q> । अस्यार्थः-अभिधानस्य
कर्माभिधेयं यत् तद्‌द्वारकमाग्नेयादिकर्माभिधानं मन्त्रेण प्रतीयते । <q>एतदुक्तं भवति</q>
---स्वर्गफलाभिधानद्वारेण कर्मैवाभिधीयत इति । मन्त्रकार्यतः प्रत्युतायमेवार्थः
श्रौतो वर्तते निमित्तापेक्षया लक्षणेत्युच्यते । यो हि कार्यान्वय्यर्थः स एव शब्दार्थ
इति । यद्यपि निमित्तं परमालोच्यते लक्षणेयं तथापि अयमेव प्रत्युत श्रौतोऽर्थः ।
मुख्यस्त्वर्थो नियोगासंस्पर्शादश्रुत एव श्रुतेरतत्परत्वात् । तस्मान्निमित्तावस्थायां न
लक्षणादोषः कार्यप्रधानत्वान्मन्त्राभिधानस्य । विनियोगपर्यालोचनया यदेव मन्त्रस्य
﻿<pb n="219"/>
स्वकार्ये तदनुगुणमभिधानं, इह च कर्माभिधाने यो मन्त्रो विनियुक्त इति कर्मसम्बन्धि-
त्वेन लक्षणयैव तदभिधानम् । अत्र च फलदातृतया फलांशनिक्षिप्तायामपि देवतायां
सत्यां न तत्प्रयुक्तताऽभिधानस्येत्युक्तम् ।</p>
<lg><l>।। ४ ।। देवता वा प्रयोजयेदतिथिवद्भोजनस्य तदर्थत्वात् ।। ६ ।।</l></lg>
<p><q>इदानीं दातृत्वादिभिः कारणैः देवतां न विनियोगार्थां मन्यते
पूर्वपक्षवादी</q> । अस्यार्थः-हविर्दानेन गुणवचनैश्च देवतैवाराध्यते । यजेर्देवता-
पूजार्थत्वात् । पूजायाश्च लोके पूज्यमानाराधनार्थत्वेन दर्शनात् । तथा गुणवचन-
लक्षणापि स्तुतिर्लोके राज्ञामाराधनार्था दृश्यत इति । न च फलकामिनो निष्फलं
देवताराधनमिति देवतायाः फलदातृत्वमवगम्यते । न च फलस्यानीशानायाः
तदुपपद्यत इति फलस्यापि सेष्टे इति कल्प्यते । न च हविर(नु)ज्ञाना देवता
हविर्दानेनाराध्यते । न चाचेतनायाः विग्रहविरहिण्याश्चैतत्सर्वमिति भोक्‍तृत्वं
चैतन्यं विग्रहवत्ता चेति सर्वमर्थादवगम्यते । सर्वथा यावता विनाऽस्यार्थस्यायोगः
तावत्कल्प्यते । तेन प्रधानभूता देवता न नियोगार्था किन्तु सैव प्राधान्येनावगम्य-
माना धर्मजातं स्वार्थतया गृह्णती प्रयोजिकेति । एतदेव विवरीतुं चोदयति---</p>
<p><q>ननु चैवं सति सापेक्षत्वान्मन्त्राणां बहु हातव्यं भवति</q> । अस्यार्थः-
शब्दस्तावत् विग्रहवत्तादिषु न प्रमाणम् । तस्यापूर्वे कार्यात्मनि प्रामाण्या । तेन
प्रमाणान्तरापेक्षैर्मन्त्रैः विग्रहवत्त्वादिकोऽर्थो वक्तव्यः । न च तत्प्रमाणान्तरमस्तीत्य-
प्रामाण्यापत्तेः स्थितं प्रामाण्यादि बहु हातव्यं भवत्यस्मिन् पक्षे । परिहरति---
<q>आराधनस्यौत्पत्तिकत्वं मन्यते पूर्वपक्षवादी</q>-अस्यार्थः-अस्मिन्नधिकरणे राद्धान्त-
सिद्धौ सत्यां अपूर्वं वाक्यार्थः सिद्ध‍यति । यदा तु देवताराधनमेवोपदिश्यते तदा
तत्रैवौत्पत्तिकमधिधायकत्वं च शब्दस्य । इदमत्राकूतम्---कार्यप्रतिपादकता लोके
शब्दस्य व्युत्पन्ना । तदेव च कामी कार्यतयाऽवबुध्यते यत्फलदानसमर्थम् ।
आराधनं वा आराध्यदेवताद्वारेण फलदानसमर्थमित्याराधनमेव कार्यतया शब्दे-
नाभिधीयत इति तत्रैव शब्दस्य प्रामाण्यम् । यदा वा आराधनं शब्देन प्रतीयते
तदा तद्बलेन विग्रहवत्तादिके प्रमीयमाणे न किञ्चिदवहीयते स्मृत्युपचारान्यार्थ-
दर्शनानि चैवमुपपन्नानि भवन्तीत्यभ्युच्चयः ।</p>
<p><q>ननु चैवमपि अतिदेशो हीयते यद्धि देवतान्तराराधनोपायभूतं न
तत् देवतान्तरे भवितुमर्हति</q> असदृशत्वादिति भावः । परिहरति---<q>हीयतामेव</q>
﻿<pb n="220"/>
<q>न काचित् क्षतिः</q> । यत एवातिदेशो हीयते अत एवाह यच्चाग्नौ हवनं न तत्
सूर्य इति</q> । सूर्याग्न‍योरसदृशत्वात् ।</p>
<p><q>किं पुनः करणं स्थितोऽतिदेशस्त्यज्यते ?</q> यावता स्थितातिदेशानु-
गुण्यात् अयमेव पक्षः किमिति न हीयते । उत्तरं---<q>नियोगसिद्धौ वाक्यार्थ-
भूतायां अतिदेशो नैब त्यज्यते</q> । यद्यराधनेनैवोपपद्यते किं कुर्मः एतदधि-
करणसिद्धान्तमङ्गीकृत्यातिदेशः स्थापितो न्यायबलात् । पूर्वपक्षवेलायां यदि
नोपपद्यते किं कुर्मः ? यत एवायं दोषावहः पक्षोऽत एव त्याज्यतयोपन्यस्त
इत्यर्थः । पूर्वपक्षमुपसंहरति---<q>स्मृत्युपचारान्यार्थदर्शनैः पूर्वपक्षवादी श्रुत्या
देवताभिधानमाह</q> ।</p>
<p><q>राद्धन्तस्तु चोदनातस्तावत् यागेनेति प्रतीयते</q> । अस्यार्थः-अस्याधि-
करणस्य पूर्वपक्षदशायां याग एव देवतापूजात्मकः कार्यतयाऽवगम्यते । यच्च कार्यतया
फलकामेनावगम्यते तेन फलं सिद्ध‍यतीत्यङ्गीकरणीयम् । तेन यागेन स्वर्गं कुर्यात्
स्वर्गकाम इत्ययमर्थः स्वर्गकामो यजेतेत्यत्र प्रतीयते ।</p>
<p>प्रतीयतां का क्षतिरित्याह---<q>प्रमाणान्तराभावाच्च दातृत्वादिषु न व्रीहि-
भिर्यजेतेतिवत् व्यवहिता यागश्रुतिः शक्यते कल्पयितुम्</q> । यदि हि
प्रमाणान्तरेण फलदातृत्वं अग्न‍यादीनामवगतं भवेत् तदा देवताव्यवधानेन यागस्य
फलं प्रति साधनभावोऽवगम्येत । न च दातृत्वादिषु प्रमाणमस्ति । आराधनभूत-
यागकर्तव्यतोपदेश एव प्रमाणमिति चेन्न, इतरेतराश्रयप्रसङ्गात् । सिद्धे हि दातृत्वे
आराधनं वाक्यार्थो भवति । आराधने च वाक्यार्थे दातृत्वादिकल्पनेति । तस्मात्
यागस्य फलकामिनं प्रति कार्यतयोपदेशो नोपपद्यत इति अपूर्वमेव फलदानसमर्थं
कार्यतया शब्देन प्रतिपाद्यत इति तदेव वाक्यार्थ इति सिद्धम् ।</p>
<p>यथा च दातृत्वादिषु प्रमाणान्तरं नास्ति तथोक्तं भाष्ये । स्मृत्यादीनां
तत्राप्रामाण्यात् । तस्मादपूर्वस्य वाक्यार्थत्वात् यागस्य च तद्विषयत्वात् यदैकस्माद-
पूर्वं तदा इतरत् तदर्थमिति न्यायेन देवतापि यागार्था सती अपूर्वार्था । तस्मादिद-
मपि देवतासम्बन्धि कर्मद्वारकमेव अभिधानकर्मभूताभिधेयदेवताद्वारकमपूर्वस्यैवाभि-
धानमिति स्थितत् । <q>शेषमुक्तम्</q> ।</p>
<lg><l>।। ५ ।। द्रव्यसङ्ख्याहेतुसमुदायं वा श्रुतिसंयोगात् ।। ११ ।।</l></lg>
﻿<pb n="221"/>
<p><q>स्थिते त्वपूर्वप्रयुक्तत्वे(पि)विनियोगस्याविरोधात् कामाशङ्कां निवर्त-
यितुमिदधिकरणम् ?</q> अस्यार्थः-हन्तिपिष्यधिकरणे सर्वेषामेवमादीनामपूर्वप्रयुक्तत्व-
मुक्तम् । <q>न च</q> व्रीह्यादिविनियोगवशेन तदाक्षिप्यते ।</p>
<p><q>अत्रोच्यते - अस्त्यत्राशङ्का ।</q> तामाह---<q>युक्तं ताबत् प्रोक्षणस्य हन्ति-
पिषिभ्यां सह सम्बन्धे हन्तिपिष्योः भाव्यार्थतया कार्यपर्यन्तत्वम् ।</q>
अस्यार्थः---अपूर्वसम्बन्धो हि यस्यावगम्यते तस्यापूर्वं प्रयोजकं भवति । अन्यथाऽति-
प्रसङ्गात् । अत्र च प्रोक्षिताभ्यामुलूखलमुसलाभ्यामवहन्तीति प्रोक्षणस्य युक्तमपूर्व-
सम्बन्धित्वम् भव्यार्थतया हन्तिपिष्ट्योः साध्यान्तरानुप्रवेशात् प्रोक्षणस्य च तत्सम्बन्धि-
वात् । फलदेवतयोश्च साध्यसम्बन्धित्वात् व्यपदेशस्यापूर्वसम्बन्धितयैव हि स्वर्गः
फलमित्युच्यते तथाऽग्निरपि देवतेति न स्वरूपेण तेन तत्सम्बद्धस्यापि मन्त्रस्य युक्तम-
पूर्वसम्बन्धित्वम् तत्सम्बन्धित्वाच्च तत्प्रयुक्तत्वं च । इह तु द्रव्यसङ्ख्यादयो न कार्य-
पर्यन्तस्वभावाः । नापि साध्यसम्बन्धितयैव व्यपदिश्यन्ते । अतो न कार्यसम्बन्धितया
धर्मविधानमेषां भवति ।</p>
<p>ननु संस्कारोऽनर्थक इत्यत्राह---<q>संस्कृतानां तु भवति क्रियान्तरे
विनियोग इति ।</q> ननु च तृतीये तेषामर्थेन इत्यत्र विनियुक्तानां सतां व्रीह्यादीनां
धर्मविनियोग इत्युक्तम् । कथमिदमुच्यते संस्कृतानां सतां विनियोगो भवत्विति ।
परिहरति---<q>तदेवेदमाक्षिप्यते ।</q> एतदेव विवृणोति---<q>तत्र तृतीये ये यत्र श्रूयन्ते
तेषामेव धर्मा इति विनियोगव्यवस्था प्रतिपादिता ।</q> कामाशङ्कां निवर्तयितु-
मित्यत्राह---<q>इह सिद्धेन कार्यार्थत्वेन विरोधमाशङ्क्येति ।</q> केन हेतुना तर्हि
सा सिद्ध‍यतीत्यत्राह-<q>विरोधाभावेन श्रुत्यादिव्यवस्थोक्ता ।</q> इह पुनः श्रुत्यादि-
व्यवस्थानेऽसति कार्यगर्भो नोपपद्यते इत्याक्षिप्यते ।</p>
<p><q>नन्वेवं सति</q> यदि का[र्य](र्या)गर्भता नास्ति तदा <q>ये यत्र श्रूयन्ते इत्ये-
तदेबाधिकरणमाक्षिप्तं भवति ।</q> तथा च सति पूर्वपक्षाभावेनानारम्भणीयत्वात् ।
परिहरति-<q>न सर्वमधिकरणमाक्षिप्यते द्रव्यादिषु पुनराक्षिप्यत</q> इति सम्बन्धः ।
कया युक्त्या आक्षेप इत्यत्राह - <q>कार्यगर्भता नास्तीति विरोधाशङ्कापि नास्ती-
त्यनया युक्त‍या ।</q> तस्मादविरुद्ध एव व्रीहीन् प्रोक्षतीत्येवमादिषु विनियोगः ।</p>
<p>ननु चैवं सति पुरुषार्थता प्राप्नोत्यवघातादीनाम् । यदि हि क्रत्वर्थानां सतां
संस्कारः स्यात् तदा क्रत्वर्थता भवेत् यदा तु संस्कृतानां सतां क्रत्वर्थता
﻿<pb n="222"/>
तदानीमक्रत्वर्थद्रव्यसम्बन्धात् पुरुषार्थता प्राप्नोति । उत्तरं---<q>न प्राप्‍नोति
पुरुषार्थता ।</q> कस्मादेवमित्याह---<q>शक्यते विभागोऽवगन्तुं अमी क्रत्वर्था
अमी पुरुषार्था इति ।</q> अस्यार्थः---ये व्रीह्यादयो निरुप्तास्तेषामेव प्रकृतत्वेनाव-
घातादिसम्बन्धोऽवगम्यते नान्येषाम् । ये निरुप्तास्ते क्रत्वर्थाः अन्ये चाक्रत्वर्था इति
शक्यते विभागोऽवगन्तुम् । अतः क्रत्वर्थव्रीहिसम्बन्धान्न पुरुषार्थतावघातादीनाम् ।
पुनरपि चोदयति---<q>निर्वापे कथं ?</q> अस्यार्थः - निर्वापे तर्हि कथमपुरुषार्थता ।
नहि तत्रान्यस्संस्कारोऽस्ति यत्संस्कृतद्रव्यसम्बन्धात् अपूर्वार्थता स्यात् निर्वापस्या-
ग्रिमत्त्वात् ।</p>
<p>परिहरति---<q>तत्रापि निर्वापपृथक्त्वात् सिद्धमपुरुषार्थत्वम् ।</q> द्वावेतौ
निर्वापौ स्तः यः पुरुषार्थो यश्च क्रत्वर्थः । कःपुनः क्रत्वर्थः ? यः क्रत्वर्थे द्रव्ये क्रियते
यस्य क्रतुः प्रयोजनम् तत्क्रत्वर्थं द्रव्यम् । तस्मादविरुद्ध एव विनियोगः कार्येणेति
अकार्यप्रयुक्ततां पूर्वपक्षवादी मन्यते । अत्रोच्यते---<q>अत्रापि कार्यप्रयुक्ततैब
न्याय्या ।</q> अन्यथा हि यदि कार्यप्रयुक्तता न स्यात् तदा नियमनियोगो न सम्पादितः
स्यात् । नियोगो हि तदेवानुष्ठापयति । यच्च नियोगसिद्धावङ्गं येन च विनाऽङ्गसिद्धिरेव
न स्यात् । तत्र तावत् पूर्वपक्षे अवघातादयो नियोगसिद्धौ नाङ्गभूताः । न च तैर्विना
अङ्गस्य कस्यचिदसिद्धिः । अवघातादिव्यतिरेकेणापि पुरोडाशसिद्धेः । ततश्चाव-
घातादिनियमविधिः नानुष्ठितः स्यात् । अनुष्ठानपर्यन्तता चाऽवगम्यते । तेनापूर्व-
प्रयुक्तताऽऽश्रयणीया । यच्चाधिकारान्तरं वा कल्प्यं अवघातादिविषयं, न च सन्निधानात्
कार्यभेदोऽवगम्यमानो भिन्न इति शक्यते वक्तुम् । अधिकारविधिसन्निधौ निरधिकारेषु
श्रुतेषु स एवाधिकारो बुद्धौ विपरिवर्तत इति नाधिकारान्तरकल्पना शक्या । तस्मा-
न्नाधिकारान्तरकल्पनां सहते नियोगो यथा सन्निहिताधिकारप्रवेशो भवति तथा वर्णनीय-
मिति तत्प्रयुक्ततैव न्याय्या । तत्प्रयुक्तत्वे च व्रीहिशब्दोऽपि तत्साधनविशेषलक्षणार्थ
एव वर्णनीयः । यत एव प्रथममपूर्वग्रहणं पश्चात्तदीयसाधनविशेषविनियोगः अत
एव दर्शपूर्णमासावुदाहृत्य विनियोगव्यवस्थोक्ता ग्राहकपूर्वकं विनियोगं दर्शयितुम् ।</p>
<p>ननु विनियोगव्यवस्थायामपूर्वकार्यता विरुध्यते कार्यद्वयानुपपत्तेरित्यत्राह---
<q>कार्यविरोधिनी च सेति तेषामर्थेनेत्यत्र प्रतिपादितम् ।</q> अवहन्त्यादिष्वपि
नैव पदार्थानुगुणता हेतुरपूर्वप्रयुक्‍तत्वे प्रोक्षणादीनाम् । किन्तु नियमनियोगसिद्धिरेव ।
तस्मात् तुल्यत्वाद्धेतोः न वैषम्यम् प्रोक्षिताभ्यामवहन्तीत्यस्य व्रीहीनवहनीत्यादिना ।
﻿<pb n="223"/>
तदेवमिहाधिकरणे सन्निपत्योपकारकाणां ग्राहकपूर्वको विनियोग इति प्रतिपाद्यते
आरादुपकारकाणां तु सप्तमाद्ये इत्यवहितेन मनसा1 ब्रह्मविद्येवानुसन्धेयम् ।</p>
<p>इयमभ्युच्चययुक्तिः । पुरुषार्थताऽवहन्त्यादीनां प्राप्नोतीति साधयितुं पूर्वपक्षोक्तं
समाधानमनुभाष्य दूषयति-<q>यदपि च प्रकृतलक्षणं प्रकरणमङ्गीकृत्य कार्यगर्भता
ऽपनीयते</q> तदपनयनं नियमनियोगसिद्धेरयुक्तमित्युक्तम् । निर्वापे चासम्भवात् प्रकृत-
लक्षणस्य प्रकरणस्य । न हि तत्र किञ्चित् प्रकृतमस्ति येन क्रत्वर्थता स्यात् ।</p>
<p><q>ननु निर्वापभेदादेव सम्भव उक्तः । स एव</q> निर्वापभेदो भिन्नेषु न सम्भ-
वति । न हि निर्वापत्वात् क्रत्वर्थपुरुषार्थभेदो व्रीहीणामस्तीत्यसम्भवः प्रकृतलक्षणस्य
प्रकरणस्य । निर्वापे य एव व्रीहयः पुरुषार्थास्त एव क्रत्वर्थेन निर्वापेण क्रत्वर्थाः
क्रियन्ते । पूर्वपक्षावस्थायां तु निर्वापस्याक्रत्वर्थत्वात् न सम्भवतीति पुरुषार्थद्रव्य-
सम्बन्धान्निर्वापः पुरुषार्थःस्यात् । तस्मिन् पुरुषार्थे प्रोक्षणमपि प्रकृतनिरुप्तव्रीहिसम्बन्धात्
पुरुषार्थमित्यनेन क्रमेण सर्वेषां पुरुषार्थता । <q>शेषमुक्तम् ।</q></p>
<lg><l>।। ६ ।। देशबद्धमुपांशुत्वं तेषां स्याच्छ्रुतिनिर्देशात्
तस्य च तत्र भावात् ।। २० ।।</l></lg>
<p>स्थिते अपूर्वप्रयुक्तत्वे किं दीक्षणीयावाङ्‌नियमवत् धर्मसम्बद्धाना-
मधिकारेणैकतापत्तिरङ्गनियोगानां उत अधिकारापन्नानामयं धर्मसम्बन्ध</q>
इत्यनेन भाष्यकारीयः संशयग्रन्थो व्याख्यातः । यदि हि धर्मसम्बद्धानां सतामवान्तर-
नियोगानामधिकारनियोगसम्बन्धो दीक्षणीयावाङ्‍‌नियमवत् तदा अवान्तरापूर्वप्रयुक्तत्वं,
अथाधिकारं प्रति साधनीभूतानामेवायं धर्मसम्बन्धस्तदा अवघातादिवत् परमापूर्व-
प्रयुक्तत्वम् । <q>तत्र पूर्वपक्षवादी यज्ञैकदेशसम्बन्धं मन्वानः अधिकारैकताप-
न्नानामयं धर्म इति मन्यते ।</q></p>
<p>अस्यार्थः---<quote>‘‘त्सरा वा एषा यज्ञस्य तस्मात् यत्किञ्चित् प्राचीनं तेनोपांशु
चरन्ति’’</quote> इत्यत्र यज्ञशब्दस्य प्राचीनशब्देन सह सम्बन्धः अन्यथाहि त्सराशब्देन
सम्बन्धे अर्थवादपदशेषता स्यात् । प्राचीनपदसम्बन्धे तु विधिपदशेषतासामान्यात्
प्रवृत्तिविशेषकरत्वात् । तस्माद्यज्ञस्य यत्प्राचीनं तेनोपांशु चरन्तीति यज्ञसम्बद्धानामेवायं
<note>1. अनूद्यसन्घे---A</note>
﻿<pb n="224"/>
धर्म इति परमापूर्वप्रयुक्ततां पूर्वपक्षवादी मन्यते । देशेन हि तदापत्तिर्लभ्यत इत्यभिप्रायः ।
<q>अवान्तरनियोगपरे तु वाक्ये देशनियोगसम्बन्धोऽन्यार्थःस्यात् ।</q> अस्यार्थः-
यज्ञस्य प्राचीनमिति योऽयं देशनियोगसम्बन्धः प्रतीयते तत्र नियोगसम्बद्धावस्था-
न्यवान्तरापूर्वाणि प्रतीयन्ते । तेन तदवस्थानामेव धर्मसम्बन्धः । यदि स्वरूपमा-
त्रेणावान्तरापूर्वाणां धर्मसम्बन्धार्थमेव वाक्यं स्यात् तदा सम्बन्धावस्था स्वरूपमात्रो-
पलक्षणार्था सती अन्यार्था स्यात् । न च स्वार्थत्वे सम्भवति अन्यार्थता न्याया ।।</p>
<lg><l>।। ६ ।। प्रणीतादि तथेति चेत् ।। २३ ।।</l></lg>
<p>राद्धान्तोपक्रममिदमधिकरणम् । तत्र राद्धान्तिना अवान्तरापूर्वप्रयुक्त्यर्थं
दृष्टान्तो दत्तः । यथा प्रणीताः प्रणेष्यन् वाचं यच्छति इति वाङ्‌नियमोऽवान्तरा-
पूर्वप्रयुक्तः तथेदमुपांशुत्वमिति ।</p>
<p>अत्र पूर्वपक्षभाष्यं राद्धान्तवाद्युक्तवाङ्‌नियमवैषम्यप्रदर्शनार्थं यज्ञस्य श्रुतत्वा-
दिति । यक्तुं तत्र वाङ्‌नियमस्यावान्तरापूर्वप्रयुक्तत्वम् यज्ञसम्बन्धाश्रवणात् । इह च
यज्ञस्य प्राचीनमिति श्रतत्वादिति । पुनश्च वाङ्‌नियमेनैव सह[साम्यो](स्वस्यो)पपत्त्यर्थं
राद्धान्तैकदेशे स्थित्वा <quote>‘‘नन्विदानीमेवोक्तं’’</quote> इत्युक्तम् । यज्ञशब्दश्च यज्ञं तन्वाते
इत्युदाहृतः । <quote>‘‘यदध्वर्युयजमानौ वाचं यच्छतः तत्प्रजापतेर्हृदयं गत्वा यज्ञं
तन्वाते’’</quote> इत्यर्थवादगतो यज्ञशब्द उदाहृतः । यज्ञं तनिष्यन्तावध्वर्युयजमानौ वाचं
यच्छत इति केन केन वाक्यार्थप्रदर्शनपरेण ।</p>
<p>अत्र चोदयति---<q>नैवोपक्रमे यज्ञशब्द उदाहृतः न चानन्तरमुक्तः ।</q>
राद्धान्तोपक्रमे हि प्रणीताः प्रणेष्यन् वाचं यच्छति इत्येव तदुदाहृतम् तथानुभाष्येण ।
सूत्रेपि प्रणीतावदिति ? चेत् इत्यत्रापि यज्ञशब्दो नोक्तः कथमिदमुच्यते <q>नन्विदा-
नीमेवोक्तं यज्ञं तनिष्यन्ताविति ।</q> परिहारमाह---<q>नन्विदमचोद्यम् ।</q> एत-
दुक्तं भवति---नन्विदानीमेवोक्तं स्वया पूर्वपक्षिणा यत्रापि यज्ञशब्दः श्रूयते स धर्म-
विधानायैव युक्तः प्रवृत्तिविशेषकरत्वात् न स्तुतय इति । अस्ति चात्राप्ययं यज्ञ-
शब्दः <quote>‘यज्ञं तन्वात’</quote> इति । इदमत्राभिप्रेतम्---नायं भाष्ये सम्बन्धो-नन्विदानी-
मेव यज्ञं तनिष्यन्तावध्वर्युयजमानौ वाचं यच्छत इत्युक्तमिति । किन्तु नन्विदानीमेवोक्तं
त्वया यत्र यज्ञशब्दः श्रूयते स धर्मविधानायैव न स्तुतय इत्यध्याहृतेन सम्बन्धः ।
पुनश्चास्ति चात्रापि अयं यज्ञशब्दो यज्ञं तनिष्यन्ताविति तेनात्रापि यज्ञसम्बन्धावस्था-
﻿<pb n="225"/>
नामेव वाङ्‌नियमसम्बन्ध इत्यत्रापि परमापूर्वप्रयुक्ततैव स्यादित्येवं भाष्यमुक्त्वा पुन-
र्वैषम्याभिधानमदुष्टम् । सत्यमत्रापि यज्ञशब्दोस्ति विधिशेषश्च । तथापि विस्तार-
सम्बद्धोऽसौ । तेन यज्ञं विस्तारयितुं वाङ्‌नियमः कर्तव्यः । पदार्थसम्बन्धे च
यज्ञस्य विस्तार इति पदार्थसम्बन्ध एव युक्तः । स परमापूर्वसम्बन्धः ।</p>
<p><q>कथं पुनरस्मिन् पक्षे वीप्सावगतिः ? यत्किञ्‍चिच्छ्रवणात् बहून्
प्रति व्याप्‍तुमिच्छा प्रतीयते साऽवान्तरापूर्वार्थत्वेऽबकल्पते । परमापूर्वार्थत्वे
च भागधर्मोऽयम् । एकश्चासौ भाग इति वीप्सावगमो नोपपद्यते ।</q> उत्तरं---
<q>अर्थप्राप्तत्वादविवक्षेत्यभिप्रायः ।</q> अर्थप्राप्तानुवादोऽयमित्यर्थः । कथं पुनः
प्राप्तिरित्याह---<q>देशसम्बन्धेपि हि पदार्थमुखेनैवाधिकारसम्बन्ध इत्युपपद्यते
वीप्सा ।</q></p>
<p>अत्र राद्धान्तोपक्रमे तस्य च तत्र भावादिति सूत्रावयवं व्याचक्षाणेन सन्नि-
पत्योपकारप्रदर्शनं कृतं भाष्यकारेण । परं न केवलारादुपकारकस्यैवावान्तरापूर्वस्यायं
धर्मः । किन्तु तस्य च सन्निपत्योपकारकस्वापूर्वस्यायं धर्मः तत्र देशे द्वयोर्भावादिति ।</p>
<p>तत्र चोदयति---<q>ननु चैबमपि सूत्रार्थो गच्छत्येव ।</q> तस्य चावान्तर-
नियोगस्य तत्र भावात् तत्प्रयुक्तमुपांशुत्वमित्यर्थः सूत्रावयवः । परिहरति---<q>सत्यमेवं
सूत्रार्थो गच्छति निराकरणीयस्त्वर्थो नास्ति ।</q> यन्निराकरणार्थोऽयं सूत्रावयवः
स्यात् । न चासावस्ति यन्निराकरणार्थः सूत्रावयवः । तेन मन्दप्रयोजनता स्यात् ।</p>
<p><q>कथं निराकरणीयोऽर्थो नास्ति ?</q> उत्तरं---<q>तस्यावान्तरापूर्वस्याभावो
विस्पष्टत्वान्न शक्यत आशङ्कितुम् ।</q> यदि हि अवान्तरापूर्वस्याभावाशङ्का स्यात्
तदा तन्निराकरणार्थं सूत्रावयवः स्यात् न चासावस्ति । युक्त्यन्तरं बाह्यविशेषेण
चाप्राप्तिर्वक्तव्या । न केवलमारादुपकारकस्य उभयविधस्यायं धर्म इति वक्तव्यम् ।
यदि हि तथा नोच्येत तदा कस्य चिन्मन्दस्य केवलारादुपकारकधर्मत्वाशङ्कैव स्यात्
इति यथाभाष्यमेव सूत्रव्याख्यानं युक्तम् ।</p>
<p>इदानीं राद्धान्तोऽभिधीयते---<q>धर्मवतामेकतावगतिर्युक्ता । कुतः ?
एकतापन्नानां धर्मसम्बन्धे प्रमाणाभावात् ।</q> ननु च यज्ञस्य प्राचीनमिति सम्बन्धाव-
गमः प्रमाणमुपन्यस्तम् । परिहरति---<q>तुल्यमवान्तरापूर्वसम्बन्धेऽपि एकत्वाद्य-
ज्ञस्य</q> प्राचीनमित्युपलक्षणार्थमेतत् । तेनोपांशु चरन्तीति धर्मविधेः तेनोपलक्षणतया
﻿<pb n="226"/>
यज्ञसम्बन्धो नानुपपन्नः । युक्त्यन्तरं चाह---<q>स्तुत्या वाऽऽनन्तर्येण सम्बन्धाव-
गमात् ।</q> तस्मादित्यनेन शब्देन व्यवधानाद्यज्ञशब्दः प्राचीनशब्देन सह न
सम्बध्यते, किन्त्वानन्तर्येण त्सराशब्देनैवास्य सम्बन्धः । तेन यज्ञसम्बद्धानां
उपांशुत्वं न प्रतीयते ।</p>
<p>ननु स्तुतिसम्बन्धेऽपि शाकुनिकदृष्टान्तेन यज्ञार्थमेवोपांशुत्वं प्रतीयते । यथा
शाकुनिकस्य त्सरा शकुनिप्रत्ययाय यज्ञस्यापि त्सरा यज्ञप्राप्त‍यर्थैवेत्याशङ्क्याह---
<q>दृष्टेन चार्थेन स्तुत्युपपत्तिः ।</q> पदार्थधर्मत्वे हि दृष्टेनैवार्थेन यज्ञप्राप्त‍यर्थत्वं उपांशु-
त्वेनाशिथिलप्रयत्‍नै सुखेन पदार्थान् अङ्गभूतानुपकुर्वद्भिः सुखेन यज्ञः प्राप्यते ।
पदार्थसम्बन्धाभावे तु अदृष्टेनोपकारेणोपांशुत्वस्य यज्ञप्राप्त‍यर्थता स्यात् ।</p>
<p>राद्धान्तेऽभ्युच्चयमाह---<q>अवश्यंभावित्वाद्यज्ञपदार्थसम्बन्धस्य साक्षाद्देश-
सम्बन्धस्याविद्यमानत्वात् वरं प्रथमं पदार्थसम्बन्ध एव ।</q> यच्चोक्तं पूर्वपदार्थ-
सम्बन्ध एव । यच्चोक्तं पूर्वपक्षे वीप्सार्थोऽनुवाद इति तत्राह---<q>वीप्सार्थाविवक्षाया-
मयमेव दोषो यदुत तस्य सत्यां विवक्षायां अविवक्षेति ।</q> अतस्सिद्धं धर्मवता-
मधिकारापत्तिरिति ।</p>
<p>अत्र भाष्यकारेणोक्तं---<quote>‘‘ननु दीक्षणीयादिष्वन्यदेव स्वरान्तरमस्ती’’</quote>ति ।
तदसम्बद्धम् । न हि तत् पूर्वपक्षे राद्धान्ते वा उपयुक्तम् इत्याशङ्क्याह---<q>ननु
दीक्षणीयादिष्वन्यदेव स्वरान्तरमस्ति विहितं इत्येतेन ग्रन्थेन याऽत्र प्राप्त‍य-
प्राप्तिचिन्ता विनियोगाविनियोगचिन्ता दीक्षणीयादिषु प्रधानेषु विशेष-
विहितं स्वरान्तरमस्तीति नैतदसम्बद्धम् ।</q> स्वरान्तरावरुद्धे उपांशुत्वस्या-
<q>विनियोगः ।</q> तदङ्गापूर्वेषु तु विनियोग इति सा कार्यभेदसिद्ध‍यर्था । अन्यत्र
तृतीये सिद्धा संव्यवहारार्थं लिखिता । सम्यग्राद्धान्तेन व्यवहर्तुमिदमुक्तम् । शेषं
सह प्रयोजनेनोक्तम् ।</p>
<lg><l>।। ७ ।। अग्निधर्मः प्रतीष्टकं सङ्घातात् पौर्णमासीवत् ।। २६ ।।</l></lg>
<p><q>किमिदं कार्यचिन्तया द्रव्यान्तरं चिन्त्यते ?</q> अस्मिन् षट्के कार्य-
तश्चिन्ता । तथाऽस्मिन्नध्याये तत्सिद्ध‍यर्थं द्वारकार्यचिन्ता कार्यार्था । तेन षट्के
अध्याये च नेयं द्रव्यान्तरचिन्ता सङ्गतेति । उत्तरं-<q>कार्यसिद्ध‍यमर्थमिदं द्रव्यान्तरं
चिन्त्यत इति ब्रमः ।</q></p>
﻿<pb n="227"/>
<p><q>किं तत्कार्यं यदर्थैषा चिन्ता ?</q> उत्तरं---<q>अग्निं प्रोक्षतीति किमस्य
प्रतीष्टकं कार्यं उतैकमेवेति ।</q> यदि द्रव्यान्तरमस्ति तदा तदेव प्रोक्षणीयमिति
एकं कार्यम् । द्रव्यान्तराभावे प्रतीष्टकं कार्यम् । तदा हि इष्टका एव प्रोक्षणीयाः
तदर्थं द्रव्यान्तरचिन्ता । पूर्वपक्षमाह---<q>अत्र द्रव्यान्तरविदां ये अवयवेभ्योऽव-
यविभूतं द्रव्यान्तरं वदन्ति वैशेषिकाः तेषां पक्वामसंयोगे द्रव्यान्तरं न
भवतीति</q> राद्धान्तः ।</p>
<p>अत्र चेष्टकाः पक्वाः पुरीषमपक्वं तेन तत्संयोगे द्रव्यान्तरं नास्ति । नचैवं
प्रत्यक्षैकबुद्धिः कथमुपपादनीयेत्यभिप्रायेणाह---<q>का पुनरत्रोपपत्तिः प्रत्यक्षबुद्धेः ?</q> ।
उत्तरं---<q>समुदायालम्बनैवात्राक्षजा</q> बुद्धिः पुलकादिष्वव न पुनरर्थान्तरापेक्षिणी ।
अवयवभूताभ्यः इष्टकाम्योऽर्थान्तरमवयविद्रव्यमपेक्ष्य वा बुद्धिर्न भवति यथा देवदत्ता-
दिष्विति वैधर्म्यदृष्टन्तः । तस्मान्न द्रव्यान्तरम् ।</p>
<p><q>राद्धान्तस्तु बचनात्तावदवगम्यते इष्टकाभिरग्निं चिनुत इति ।</q> अन्यथा
हि इष्टकाभिश्चिनुत इति स्यात् । यथायमभिप्रायः अव्यतिरेकेऽपि व्यतिरेकशब्दः-
प्रयुज्यते यथा शिलापुत्रकस्य शरीरमित्येवमादिषु इति । सत्यं यत्र स्पष्ट एवाभावः तत्र
हि द्रव्यान्तराभावात् व्यतिरेकाभावात् अव्यतिरेकबद्भाव एब न्याय्यः । इह पुनः
देवदत्तवत् इष्टकानिरपेक्षैव चितौ बुद्धिरुत्पद्यते इति व्यतिरेकवद्भावकल्पना ।</p>
<p>यथाहि देवदत्ते पाण्याद्यवयवनिरपेक्षा एकबुद्धिः अवयविसद्भावे प्रमाणं तथा-
त्राप्ययमस्तीति नावयव्यनुपपत्तिः शक्यते वक्तुम् । पक्वामसंयोगेऽपि द्रव्यान्तरमुत्पद्यत
इति दर्शनबलादङ्गीकरणीयम् । तेन स्पष्टत्वात् द्रव्यान्तरस्य न व्यतिरेकद्भावकल्पना
किन्तु व्यतिरेक एवेति समाप्तमधिकरणम् ।</p>
<p>यस्तु गौतममताश्रयणेन सकलावयविद्रव्यान्तरापह्नवः स वैशेषिकैर्निंराकृतो-
ऽस्माभिश्च <q>जातिनिर्णये</q> । तदाह---<q>केशोण्ड्रकनयश्च द्रव्यान्तरविद्भिरेव
प्रत्युक्तः ।</q> यथा अविद्यमानः केशोण्ड्रकः तैमिरिकस्यावभाति तथाऽवयव्यपीति योऽयं
केशोण्ड्रकन्यायः स वैशेषिकैर्निराकृतः । यत्त्वनुमानमाकर्षणमुक्तं यत्रावयवी विद्यते
तत्रैकस्मिन्नवयवे आकृष्यमाणे अवयवान्तरमपि आकृष्यते यथा देवदत्तः । इह च
यैवेष्टका आकृष्यते सैवायाति नेष्टकान्तरमपि । तदाकर्षणमत्रानुमानं लिङ्गमुक्तम् ।
तत् स्थावरेष्वनैकान्तिकत्वात् प्रत्युक्तम् । वृक्षादौ यैव शाखा आकृष्यते सैवायाति
﻿<pb n="228"/>
नान्येति । तेन यत्राप्यवयवी तत्राप्येतदस्तीति नैकान्ततोऽवयविनिराकरणे समर्थम् ।
तस्मादभिन्नं कार्यं प्रोक्षणस्येति सिद्धम् ।</p>
<p><q>प्रयोजनमुक्तम् ।</q> पौर्णमासीनिदर्शनमपि यत्पूर्वपक्षिणोक्तं यथा चतुर्होत्रा
पौर्णमासीमभिमृशेदिति प्रत्येकमभिमर्शनं तथाऽग्निधर्मेणापि प्रतीष्टकं भा(ष्य)व्यम् ।
तदपि परिहृतम् । युक्तं तत्र द्रव्यान्तरानारम्भात्, इह तु द्रव्यान्तरमारब्धमिति ।</p>
<lg><l>।। ८ ।। पत्‍नीसंयाजान्तत्वं सर्वेषामविशेषात् ।। २९ ।।</l></lg>
<p><q>ऊहचिन्तायां कःप्रसङ्गोऽवलोपस्य ।</q> यदि सर्वेषामह्नां पत्नीसंयाजान्तता
तदा परस्तात्तनानामङ्गानामवलोप एव । यदा तु प्रागुत्तमादह्नः तदा नावलोप इत्यव-
लोपचिन्तेयमूहलक्षणे न सङ्गता । बाघचिन्तात्प्रकत्वादिति भावः । <q>उत्तरं---न
खलु कश्चिदवलोपस्य प्रसङ्गः ।</q> किन्तु अवलोप एवात्र न चिन्त्यत इति
हृदिस्थम् ।</p>
<p><q>यद्यवलोपोऽत्र न चिन्त्यते कथं तर्हीदमधिकरणम् । उत्तरम्---
इत्थमधिकरणम् । अयमुपदेशोऽवलोपस्य उत कार्यस्योपसंहार इति ।</q>
अस्यार्थः-किमप्राप्त एवाङ्गलोपोऽयमुपदिश्यते अथ कार्यस्य करणोपकारस्योपसंहारः ।
सकृदनुष्ठितैरङ्गैस्सिद्धिः ।</p>
<p>नन्वन्यथैव भाष्ये चिन्तेति यो मन्यते तं प्रत्याह---<q>यद्ययम[व]लोपोपदेश-
स्तदा सर्वेषामह्नामविशेषात् पत्‍नीसंयाजान्तता । अथ कार्योपसंहृतिस्ततः
प्रागुत्तमादह्नः पत्‍नीसंयाजान्तता ।</q> उत्तमे तु पत्‍नीसंयाजेभ्यः(यस्याः)परस्ता-
त्तनानामप्यनुष्ठानं सर्वार्थत्वेन ।</p>
<p>नन्वेवमपि काऽत्र लक्षणे सङ्गतिरित्यत्राह---<q>उपदेशे</q> अवलोपोपदेशपक्षे
<q>यथोपदेशं कार्यकल्पना ।</q> कार्यप्राप्तिरुपदेशवशेन बाधनीयेत्यर्थः । ततश्च
विकृतिष्वपि तथैव कार्यम् पत्नीसंयाजान्तैवाङ्गरीतिः । उपसंहारे तु विकृतिष्वपि
यथाकार्यमेव तदन्तता । सहानुष्ठानसम्पत्तिस्तदन्ततायाः कार्यम् । तेन यदुपोत्तममहः
तत्र तत्र तदर्थं तदन्तता । द्विरात्र एकस्यान्हः पत्‍नीसंयाजान्तता, त्रिरात्रे तु द्वयोरिति
यथाकार्यमनुष्ठानमित्यूहे सङ्गतिः ।</p>
<p><q>तत्र पूर्वपक्षस्तावदुपदेशाभिमानेन ।</q> अवलोपोपदेशोऽयमित्यभिमानेन
पूर्वः पक्षः ।</p>
﻿<pb n="229"/>
<p>ननृपदेशेन कथं सर्वेषां तदन्ततेत्यत्राह---<q>न ह्युपदेशे किञ्‍चिन्नियामक-
मस्तीति सर्वेषां तदन्ततोपदेशः ।</q> इतिशब्दः समाप्तौ । <q>अपरः पक्षो
राद्धान्ताभासभूतः</q> भवत्वयमुपदेशस्तथापि असंस्थितशब्दश्रवणात् प्रागुत्तमादह्नः
पत्नीसंयाजान्तता । एवमसंस्थितेर्हेतुत्वमुपपन्नं भवति । एवं श्रूयते-पत्‍नीसंयाजा-
न्तान्यहानि सन्तिष्ठन्ते न बर्हिरनुप्रहरति । असंस्थितो हि तर्हि यज्ञः इत्यसंस्था-
हेतुका पत्नीसंयाजान्तता कीर्त्यते । प्रागुत्तमादह्नो यज्ञस्यासंस्था । तेन तत्रैव
तदन्ततोपदेश इति ।</p>
<p><q>इमं राद्धान्ताभासमसंस्थानस्यार्थवादत्वेन निराकृत्य पुनरविशेष
उक्तः ।</q> अस्यार्थः - पत्‍नीसंयाजान्ततास्तुतिरियम् । यदि हि पत्‍नीसंयाजान्तता
न स्यात् तदा चिरेण यज्ञस्सन्तिष्ठते तेन संस्थितोऽप्यसंस्थितप्रायः स्यात् । तस्माद-
वलुप्यन्तामङ्गनीति । तेनाविशेषात् सर्वेषां पत्‍नीसंयाजान्ततेति ।</p>
<p><q>राद्धान्तस्तु नैवायमवलोपोपदेशः सम्भवति । प्राप्तत्वाद्धर्म/?/जातस्य ।</q>
तदवलोपे प्राप्तबाधप्रसङ्गात् । न चाबाधे सम्भवति बाधो न्याय्यः । मूलयुक्तिमाह---
<q>ऐकशब्द्याद(द्य)हर्गणस्य द्वादशाहलक्षणस्य कथमितिकर्तव्यताविस्तारः संहर-
णीय इत्यस्यामाकाङ्क्षायां</q> उपसंहारविधिरेवायमवगम्यते, नाप्राप्तस्यावलोपस्योप-
देशः । द्वादशाहेन प्रजाकामं याजयेदित्येकः प्रयोगविधिः प्रत्यहं विहितमिति-
कर्तव्यताकलापं युगपत्प्रयुङ्क्ते । तत्प्रयुक्त्यनुसारेणेतिकर्तव्यताकलापस्तावत् सहानुष्ठा-
तव्यः । स केन प्रकारेणेति प्रकारविशेषाकाङ्क्षायां इदं वचनमुपसंहारस्य । उपसं-
ह्नियते सहानुष्ठीयते यत इतिकर्तव्यताकलापो येन पत्‍नीसंयाजान्ततावस्थानेन
तद्विधिरवगम्यते । अपेक्षितविधानात् । यदा वेदं पत्‍नीसंयाजात्ततावस्थानं इति-
कर्तव्यतोपसंहारप्रयोजनं तदा प्रागुत्तमादह्नो व्यवतिष्ठते । एवं च दृष्टार्थैव स्तुति-
रुपपन्ना भवति । <quote>‘‘पत्‍नीसंयाजान्तान्यहानि सन्तिष्ठन्ते न बर्हिरनुप्रहरति असंस्थितो
हि तर्हि यज्ञः’’</quote> इति । यत्रासंस्था तत्र पत्‍नीसंयाजान्ततावगम्यते सा चानेन
न्यायेन प्राप्ता समाप्तिः प्रमाणप्रतिपन्नतयैव स्तुतिरुपपन्ना भवति । अन्यथा यथाव-
गम्यमानार्थाभावेनानुपपन्ना स्यात् । विधानं च विपरीतम् । इतरस्मिन् पक्षे वाक्येन
विधानम् । अह्नां हि समाप्तिरस्त्येव । तत्र चोपपदार्थविधानं स्यात् । अस्मत्पक्षे तु
संस्थानमेव विधीयत इति श्रुत्या विधानम् । <q>शेषमुक्तम् ।</q></p>
﻿<pb n="230"/>
<lg><l>।। ९ ।। अभ्यासः सामिधेनीनां प्राथम्यात् सर्वधर्मः स्यात् ।। ३३ ।।</l></lg>
<p><q>ननु च कार्यशून्यत्वादृचो धर्मसम्बन्ध एव नोपपद्यते । कथं प्रयुक्ति-
श्चिन्त्यते ।</q> अत्र किलाधिकरणे किमयं ऋग्धर्मः उत स्थानधर्म इत्यनेन प्रकारेण
प्रयुक्तिरेव चिन्त्यते । अयमभ्यासः ऋक्‌प्रयुक्त उत स्थानप्रयुक्त इति । तच्च न
युक्तम् । अकार्यत्वादृचः । कार्यं हि धर्माणां प्रयोजकं भवति नाकार्यमिति ।
उच्यते । <q>कार्ययोगमङ्गीकृत्यैषा चिन्ता न ऋङ्‍मात्रतया ।</q> एतदुक्तं भवति-
यावत्कार्यमस्यास्साधनभूतायाः किमयं धर्मः, सामिधेन्यनुवचनतयैव उत प्रथमवचन-
तयैवेति । त्रिःप्रथमामन्वाहेति यदि प्रवोवा जासम्बन्धोऽभ्यासस्य तदा दर्शपूर्णमासाधि-
कारगृहीतत्वात् यदेतदीयं प्रवोवाजासाध्यं कार्यं तत्र निविष्टायास्तस्याः अयं धर्मः
स्यात् । यदा तु प्रथमवचनसम्बन्धोऽभ्यासस्य तदा प्रथमवचनकार्यनिविष्टाया इति ।</p>
<p>तत्र पूर्वपक्षवादी वदति---अवश्यं स्त्रीलिङ्गविवक्षा कर्तव्या । प्राथम्यमात्र-
विवक्षायां हि पदवर्णंधर्मोऽप्याशङ्क्येत ऋच एव धर्मो न स्यात् । तेन प्रथमोद्देशेन
विधाने लिङ्गं विशेषणं विवक्षणीयम् । अतो <q>लिङ्गेनैव संशयव्यावृत्तेः विवक्षितं
लिङ्गमित्येवं</q> वदतीति सम्बन्धः । केन पुनर्लिङ्गमभिहितं विवक्षितमित्याह---<q>स्त्रिया-
मभिधेयायामित्यपि पक्षो विद्यते ।</q> तेन प्रत्ययेनाप्यते स्त्रीत्वम् । तदेवं स्त्रीत्वस्य
विवक्षितत्वात् तद्धर्मोऽयम् । ऋक्‌स्त्री, तस्मात्तद्धर्मोऽभ्यास इत्येवं प्राप्ते <q>अभिधीयते</q> ।</p>
<p><q>नात्र लिङ्गविवक्षोपपद्यते, प्राथम्यस्यानुवादासम्भवात् विधाने च
वाक्यभेदप्रसङ्गात् ।</q> यदि स्त्रियमुद्दिश्य धर्मविधिस्तदा प्राथम्यं तावत् नानृद्यते
अप्राप्तत्वात् । नहि प्रथमैवेयं ऋक् । न च प्राथम्यं विधीयते वाक्यभेदप्रसङ्गात् ।
तस्माद्वरं स्त्रीत्वमविवक्षितमस्तु ।</p>
<p>ननु तदपि कथमन्वीयत इत्यत्राह---<q>स्त्रीत्वं पुनः ऋग्विषयत्वात् अनु-
वचनस्य नित्यप्राप्तत्वात् अनृद्यत इत्यदोषः ।</q> ननु पदवर्णशङ्कापि प्राप्नोतीत्युक्तम्
तेन नापि स्त्रीत्वमत्र नित्यप्राप्तम् । परिहरति---<q>न पदवर्णंशङ्का अर्थनिष्ठत्वाद-
नुवचनस्य ।</q> अर्थप्रतिपत्त्यर्थं हि अनुवचनं तेन यदेवार्थं प्रतिपादयति तस्यैवानु-
वचनं विधीयते । <q>वाक्याच्चार्थावगतिः</q> अनेकपदसङ्घातात्मनो वाक्यादेवार्थावगतिः
न पुनरेकस्मात्पदाद्वा । तेन वाक्यस्यैवानुवचनं प्राप्तम् वाक्यं च ऋक् । तेन प्राप्तं
स्त्रीत्वमनूद्यत इत्युक्तम् । स्त्रियां यत्प्रातिपदिकं वर्तत इत्यस्यार्थ इत्यनेनाभिप्रायेण स्त्रियां
﻿<pb n="231"/>
यत्प्रतिपदिकं वर्तते तस्माट्टाबादय इत्युक्तं विशेषणभूतत्वाच्च स्त्रीत्वस्यानुवचनसम्बन्धो
नास्तीत्याह---<q>न च विशेषणं क्रियया सम्बध्यते किन्तु विशेष्यतयैव</q> ।</p>
<p><q>ननु चाभिधेयपक्षोऽप्यस्तीत्युक्तम्</q> । अस्यार्थः---यद्यपि वस्तुस्थित्या
लङ्गस्य विशेषणत्वं पृथक्‌शब्दाभिधेयतया सम्बन्धो भविष्यति सङ्ख्यावदिति ।
परिहरति---<q>तथापि विशेषणस्वभावो नैवापैति</q> । प्रत्ययेनापि स्त्रीत्वमभिधीयमानं
प्रातिपदिकार्थविशेषणतयैवोच्यते इति तस्य क्रियासम्बंन्धः । तस्मात् प्राथम्येनैवा-
भ्यासस्य सम्बन्धो युक्तः । युक्त्यन्तरं चाह <q>युक्तं चैतत् पञ्चदशार्थसम्पत्त्यर्था-
वगतेः</q> । समिधेनीनां हि पञ्चदशत्वसम्पत्त्यर्थेऽभ्यासे दृष्टार्थता भवति । अतः सामि-
धेनीप्रथमानुवचनकार्यप्रयुक्तोऽयं धर्मं इति स्थितम् ।</p>
<lg><l>।। १० ।। इष्ट्यावृत्तौ प्रयाजवदावर्तेताऽऽरम्भणीया ।। ३४ ।।</l></lg>
<p>आद्यमधिकरणम् किमारम्भशब्देन कर्मारम्भः कर्मानुष्ठानोपक्रम उच्यते उत
इदे मया कर्तव्यमित्यध्यवसानमित्येवप्रारम्भशब्दस्यार्थं विकल्प्य वर्णितम् । तत्र कर्मो-
पक्रमः शब्दार्थ इति पूर्वपक्षयित्वा अध्यवसानं शब्दार्थः एकं च तत् सर्वदर्शपूर्ण-
मासप्रयोगाणामिति राद्धान्तितम् । तदिद पूर्वाचार्यव्याख्यानमयुक्तं मन्वानेन भाष्य-
कारेण अन्यथा अधिकरणं व्याख्यातम् ।</p>
<p><q>कथं पुनरिदं पूर्वाचार्यव्याख्यानममयुक्तं मन्यते</q> । उत्तरं---<q>नायमा-
रम्भशब्दः कस्यचित्पदार्थस्यैकस्य प्रतिनियतस्याद्यामवस्थामाह । किं तर्हि ?
सर्वपदार्थानामेव आद्यामवस्थामाचष्टे । ततः किं ? इदं ततो भवति</q> ।
उपात्तस्य सन्निघावुच्चार्यप्राणः तस्यैवारम्भमवगमयति । दर्शपूर्णमाससन्निधावयमुच्चार्यते
<quote>‘‘आग्नावैष्णमेकादशकपालं निर्वपेद्‌दर्शपूर्णमासावारप्स्यमाणः’’</quote> इति । तेन तदारम्भ
मेवावगमयति । इदं मया कर्तव्यमित्यध्यवसानं पुनः सर्वपदार्थानां सर्वकर्मणामेव
नित्यनैमित्तिककाम्यानामाघानोत्तरकालभाविनां साधारणत्वात् नैकस्याद्यावस्था तया-
ऽवगन्तुं शक्यते । एवं ह्यसौ पुरुषस्य सङ्कल्पो यावदाग्निसाध्यं मे कर्मोपनिपतिष्यति
तन्मया कर्तव्यमिति न पुनर्दर्शपूर्णमासमात्रं कर्तव्यमिति । तेन साधारणत्वात्
दर्शपूर्णमासारम्भतया नावगन्तुं शक्यते । अतो दर्शपूर्णमासारम्भ एव तदुपक्रम
एव तदी(योऽयं)[याद्य]पदार्थप्रयोग एवायं प्रतिपत्तव्योऽसाधारणत्वात्तस्य तदारम्भ
तयाऽवगमात् । नाघ्यवसानं, <q>विशेषादृते व्यवहाराभावादध्यवसानस्य</q> ।
﻿<pb n="232"/>
विशेषाभावे दर्शपूर्णमासारम्भोऽयमिति व्यवहाराभावात् । तस्मादध्यवसाननिमित्तिका
नारम्भणीया । किन्तु आद्यपदार्थप्रयोगनिमित्तिका । ततश्चावृत्तिरेवापद्यत इति न
राद्धान्तसिद्धिः इत्येवं पूर्वाचार्यव्याख्यानमयुक्तम् ।</p>
<p><q>ननु भाष्य[व्याख्या]नमपि गतार्थमिव दृश्यते । कथं</q> ? उत्तरं---
<q>सर्वमेव हि निमित्तमधिकारिविशेषणतयाऽन्वेतीति भेदनादिषूक्तम् । कथ-
मारम्भः शेषित्वेनाङ्क्यते</q> । अस्यार्थः - भाष्यकारो ह्येवं विचारयति किमार-
म्भणीया दर्शपूर्णमासयोराद्यपदार्थं सम्यञ्चं करोति उत पुरुषमारम्भयोग्यमिति ।
तत्रारम्भस्य निमित्तभूतत्वात् शेषित्वाशङ्का नोपपद्यते । उक्त हि षष्ठे । <quote>‘भेदनादीनि
निमित्तभूतानि न शेषीणी’</quote>ति । तेन गतार्थमिदमधिकरणं भाष्यकारीयम् । परिहरति
---<q>अस्त्यत्राशङ्का यद्ययं भेदनवदधिकारः परिगृह्यते तदा दर्शपूर्णमासाधि-
कृतविशेषणवत् प्रतिप्रयोगमावर्तते आरम्भणीया यथा सति भेदने होमः</q> ।
अस्यार्थः - यथा भिन्ने जुहोतीति भेदनमधिकारिविशेषणं, यदि तथाऽऽरम्भः स्यात्
तदा दर्शपूर्णमासाधिकृ[तः] तेन विशेषणीयः आरम्भवान् दर्शपूर्णमासाधिकृतः
आरम्भणीयां कुर्यादिति । यथा यो भेदनवात् दर्शपूर्णमासाधिकृतः स होमं इति ।
ततश्चाधिकारावृत्तौ प्रतिप्रयोगमारम्भणीया आवर्तते यथाभेदनहोमः । प्रधानाधि-
कारानुप्रवेशात् अवान्तराधिकारस्य तदावृत्तावावृत्तिः । यदि तु स्वतन्त्रोऽधिकारः
स्यात् तदा आरम्भणीयाया आवृत्तिर्न स्यात् । <q>अथैवं न कल्प्यते</q> दर्शपूर्णमासाधि-
कृतविशेषणं न कल्प्यते तदा अधिकारान्तरत्वात् कार्यान्तरकल्पना स्यात् ।
<q>भवत्विति चेन्न । दर्शपूर्णमासशब्दसमभिव्याहारादधिकारान्तरानवगतिः</q> ।
एकस्मिन् वाक्ये दर्शपूर्णमासावाग्नावैष्णवं च समभिव्याह्नियेते । तत्र वाक्येन
सम्बन्धोऽवगम्यते । अधिकारान्तरे च स बाधितो भवति । तस्मान्नाधिकारान्तरा
वगतिः । यत एवं निमित्तभावेप्यावृत्तिः तस्माद्वरमाद्यपदार्थसंस्कारतयैवायं विधिः
कल्पितः स्यात् किमवान्तराधिकारेण । आरप्स्यमान इति वरं शेषिणमेव समर्पयतु ।
यदारम्भसंस्कारकं तदारम्भवतैव क्रियत इति पुरुषश्रवणमनुवादः किमवान्तराधिका-
रेण वृथा आश्रितेन ।</p>
<p>ननु यदि तुल्यमेव पक्षद्वयेपि प्रयोजनं केन विशेषेणावान्तराधिकारस्त्यज्यते
आरम्भसंस्कारः परपक्षश्च परिगृह्यते तदाह---<q>किं पुनरवान्तराधिकारे गौरवं
येन स त्यज्यते</q> । उत्तरं---<q>न खलु किञ्‍चिद्गौरवं, किन्त्ववान्तराधिकार
﻿<pb n="233"/>
एव न सम्भबति । कथमसम्भवः</q> ? उत्तरं---<q>नित्यत्वादाद्यस्य पदार्थस्य
नावान्तराधिकारसम्भवः</q> । दर्शपूर्णमासयोर्हि आद्यः पदार्थो नित्यभूतः अनित्यं
च विशेषणं भवति । तेन तस्याधिकृतविशेषणांशो नोपपद्यते । भेदनादीनां तु
अनित्यत्वात् युक्तोऽवान्तराधिकारः तेषामधिकृतविशेषणतया विधानमेतद्युक्तमिति पूर्व-
पक्षवादी मन्यते । अतः प्रतिप्रयोगं प्रयाजवदावृत्तिरिति युक्तम् ।</p>
<p>अत्रोच्यते---अस्त्यत्रावान्तराविकारप्रयोजनं सकृदनुष्ठानरूपम् । यथा च
तत्सिद्ध‍यति । न चेदमधिकृतविशेषणेन भवति आरप्स्यमाण इति पुरुषविशेषण-
त्वावगतेः । तदाह---<q>स्पष्टश्चायमधिकार इति</q> । ननु तथापि किमित्यारम्भः शेषी
न भवतीत्यत्राह-<q>न च निमित्तं शेषी(न)भवितुमर्हति शेषित्वे प्रमाणाभावात्</q> ।</p>
<p><q>ननु निमित्तमेतन्न भवति नित्यत्वादाद्यस्य पदार्थस्येत्युक्तम्</q> ।
परिहरति---<q>सत्यं न भवति निमित्तं यद्यारम्भणीया भेदनहोमवत् कर्माङ्गं
कल्प्येत</q> । यो ह्यारम्भणीयामङ्गमिच्छति तेन दर्शपूर्णमासादावारम्भ इत्यास्थेयम्
नान्यथाऽङ्गत्वसिद्धिर्यतः । यश्च दर्शपूर्णमासाधिकृतः तस्य नेदं विशेषणमुपपद्यते
अव्यभिचारात् । यस्त्वारम्भणीयामङ्गभूतां नेच्छति न तस्य दर्शपूर्णमासाधिकारो
विशेषणीयः, किन्तु पुरुषात्रम् । न च सर्वः पुरुषो दर्शपुर्णमासारम्भवानिति
व्यभिचाराद्युक्तं विशेषणम् । स्वतन्त्राधिकार एवायं न भवतीति मन्वान आह---
<q>किमिति चासम्भाव्यमाने चाङ्गत्वे स्वतन्त्राधिकारे दोष उक्तो दर्शपूर्णमास-
समभिव्याहारान्नानवगतिरुक्ताधिकारान्तरस्य</q> । उत्तरं---<q>सत्यं स्वतन्त्राधि-
कारे कल्प्यमाने भवत्ययं दोषो</q> दर्शपूर्णमाससमभिव्याहारबाधात्मकः किन्तु अवा-
न्तराधिकार एवायम् । नायमेकान्ततो दर्शपूर्णमासाधिकारसंस्पर्श्यधिकारः । किन्तु
तदुपकारकत्वादवान्तराधिकार एवायम् । न चाद्यपदार्थनित्यतयाऽस्य विरोधः ।
न चास्त्येव नित्यतया विरोधः । तथाहि---यदि दर्शपूर्णमाससमभिव्याहार
आदितस्तदा तदङ्गमेवारम्भणीया । तदङ्गत्वे वा आरम्भोऽपि तदधिकृतविशेषणं
भेदनवत् । न च नित्यस्य तदुपपद्यत इति शङ्कायामाह---<q>सर्वत्र चाङ्गाङ्गिभावे
नियोगैक्यं कारणम्</q> । अङ्गङ्गिनोर्हि नियोगैक्ये सति अङ्गाङ्गिभावो भवति अन्यथा
भिन्नकार्यत्वे अङ्गाङ्गिभावानुपपत्तेः ।</p>
<p>भवत्वेवं तथापि किमित्याह---<q>न चात्र नियोगैक्ये प्रमाणमस्ति
अप्रकरणाधीतत्वादारम्भणीयायाः</q> । ननु आरम्भसम्बन्धमुखेन अस्त्येव तन्नियोग-
﻿<pb n="234"/>
प्रत्यभिज्ञानं यथा पर्णमयी जुहूर्भवतीत्यनेन अभिप्रायेणाह-<q>कथं नास्ति नियोगैक्ये
प्रमाणमिति</q> । उत्तरं---<q>यदि हि स्वतन्त्रसमभिव्याहृतं</q> आद्यपदार्थरूपं आरम्भ
इत्या[रम्भणीय]या सहान्वेति तदा स्यात् वैनियोगिकः आद्येन पदार्थेन सह तन्मुखेन
विनियोगैक्ये । इह पुनरारम्भकर्तुरुपसर्जनीभूतं विशेषणीभूतं आद्यपदार्थरूपमारभ-
माण इत्यारम्भणीययाऽन्वेति । तत्राधिकारान्वये सम्भवति किमिति वैनियोगिकः
पिरिगृह्यते । अधिकारिविशेषणतयैवारम्भान्वयस्तद्विशेषणत्वेन दर्शपूर्णमासयोः ।
<q>एवमाधिकारिके सम्बन्धे सति किमिति वैनियोगिकः परिगृह्यते ? प्रयोजन-
भेदो नोपपद्यते तेन परिगृह्यत इति चेत ।</q></p>
<p>दूषयति---<q>सुतरां साक्षात्प्रतीयमानाधिकारत्यागे प्रमाणं नास्ति ।</q>
न च प्रयोजनभेदोऽपि नास्तीत्याह---<q>अस्ति च शब्दार्थे विशेषः सकृत् संस्कृतो-
ऽधिकारी सर्वप्रयोगाङ्गतां लभते</q> । अस्यार्थः---अधिकारिविशेषणत्घेप्यारम्भस्य
साध्यत्वेनैव विशेषणत्वात् स्वर्गवत् तत्सिद्ध‍युपयोगित्वमारम्भणीयानियोगस्य । सधि-
कारे वाक्ये पुरुषप्रधानः सम्बन्धः इति पुरुषार्थत्वादारम्भणीयायाः पुरुषस्यैवारम्भो-
त्पत्त्यनुगुणः संस्कारः आरम्भणीयया क्रियते । सकृत्संस्कृतश्च पुरुषो दर्शषूर्णमासार-
म्भयोग्यो जात इति नारम्भणीयाऽऽवर्तते । वैनियोगिके तु सम्बन्धे[के]वलारम्भसंस्कारा-
दारम्भस्य च आवृत्तेरावृत्तिः स्यात् तदाह---<q>वैनियोगिके पुनः सम्बन्धे प्रति-
प्रयोगमावृत्तिरिति</q> । इह चेदमर्थसारम्---अनारभ्याधीता आरम्भणीया । तेन
न तावत् सन्निधानान्नियोगैक्यम् । नापि पर्णतावत् पदार्थान्वयद्वारेण । अधिकारे
पुरुषसम्बन्धेन पुरुषार्थत्वादारम्भणोयाया न साक्षादाद्यपदार्थसम्बन्धः । तेन पुरुषस्यै-
वारम्भयोग्यतां उत्पादयन्ती संस्कारिका । न पुनः क्रत्वङ्गं प्रमाणाभावात् ।</p>
<p>एतेनेदमुक्तम्---ये प्रयाजादिष्वधिकारमाहुः तेषां प्रयाजादयोऽपि पुरुषार्था
एव भवेयुः न क्रत्वर्थाः तत्रारम्भणीयावत् प्रयाजादिभिरपि अपूर्वोदयानुगुणः संस्कारः
क्रियते । तद्वच्च सकृदनुष्ठानं तेषामपि स्यादिति । दीक्षणीया तु प्रकरणाधीता ।
तेन दीक्षिष्यमाण इति प्रकृताधिकृतविशेषणमेव । अतो नियोगैक्याज्ज्योतिष्टो-
माङ्गमिति । न च पुरुषसंस्कारद्वारेणापि क्रत्वनुप्रवेशः स्वतन्त्रपुरुषसंस्कारात्
सकृत्संस्कृतस्य सत उत्तरकालं प्रयोगाङ्गत्वात् ।</p>
<p><q>यद्येवं यद्यारम्भणीया पुरुषसंस्कारिका भेदनहोमोऽपि कस्मात् पुरुष-
संस्कार एव न कल्प्यते</q> । उत्तरं-कल्प्यमानेऽपि प्रतिनिमित्तं <q>व्यलीकोत्पत्तौ
﻿<pb n="235"/>
पुनः प्रसङ्गविज्ञानादावृत्तिरेवात्र</q> । अस्यार्थः---भिन्ने जुहोतीति भेदननिमित्त-
दोषनिर्हरणद्वारेण पुरुषः संस्कर्तव्यः । निमित्तं प्रतिभेदनं दोषोत्पत्तेः तन्निर्हरणार्थं
पुनः होमप्रसङ्गविज्ञानमस्तीत्यावृत्तिरेव होमस्य । पुनश्चेदनुष्ठानाविशेषः तेनेदं चोद्य-
मचोद्यमेव । तत्रापि संस्कारः प्रकरणात् साक्षादधिकृतसमभिव्याहा[रात्](यों)
<q>भेदनादिषु निमित्तान्यथानुपपत्त्या तु कल्पितः</q> । अस्यार्थः---न भेदनादीनां
पुरुषसम्बन्धो येन पुरुषसंस्कारकता स्यात् । किन्तु ते क्रत्वर्था एव । यदि तेषु साक्षा
दधिकारः श्रूयेत तदा भवेदेवं, किन्तु निरधिकारा एव, भेदनादीनां निमित्तत्वेन-
श्रवणात् । निरधिकारस्य च प्रकरणाधीतस्य क्रत्वर्थत्वमेव । अनिमित्तता तु अधिका-
रिविशेषणतामन्तरेण न सम्भवतीति क्रत्वर्थाधिकृतपुरुषविशेषणता भेदनादीनां
कल्प्यते ।</p>
<p>ननु पुरुषसंस्कारकत्वेपि आरम्भनिमित्तत्वादस्यारम्भावृत्तौ किमित्यावृत्तिर्न-
भवति पुरुषसंस्कारभेदनहोमवदित्याशङ्क्याह---<q>इह पुनर्निमित्तान्तरोत्पाद एव
न भवतीति नावृत्तिरिति विशेषः</q> । कस्मान्निमित्तान्तरोत्पादो न भवदीत्यत्राह---
<q>अभिन्नत्वादाद्यस्य पदार्थस्य</q> । एषोऽभिप्रायः---आद्यपदार्थानुष्ठाने योग्यता पुरुषस्य
आरम्भणीयया क्रियते । एकश्चासावाद्यः पदार्थः । तेन तं प्रति योग्यता न भिन्ना
योग्यतोत्पत्त्यर्थता च पुरुषस्यारम्भणीयानुष्ठाने निमित्तम् । एका चासौ । तेन निमित्ता-
वृत्त्यभावान्नारम्भणीयावृत्तिः । तत्र पुनरभिन्नस्य भेदनमिति सिद्धो निमित्तभेदः ।
भेदनान्तरोत्पन्नव्यलीकभेदात् तन्निर्हरणार्थंतापि तत्र भिन्नैव । तेन पुरुषसंस्कारकत्वे
तत्रावृत्तिर्निमित्तावृत्तेः ।</p>
<p>तदिदं भाष्यकारेण प्रयोगान्तरेपि संस्कृत एव लभ्यते इति समानेऽहनी-
त्यपि सिद्धमिति दर्शितम् । दर्शपूर्णमासावरप्स्यमान इत्यत्र ल्टृट्प्रत्ययेन अनद्यतनभवि-
ष्यद्विहितेन यस्मिन्नेवाहनि दर्शपूर्णमासौ कर्तव्यौ तस्मिन्नेवाहनि कृतयाऽऽरम्भणीयया
आरम्भयोग्यता भवतीति । तच्चास्त्येव । यथाऽसौ सकृदारम्भणीया कृता सा दर्शपूर्ण-
माससमानाहस्सम्बन्धिन्येव । यथा चैवं तथा दशमे या दीक्षणीयादिष्वारम्भणीया-
शङ्का समधिगता सा सोमपूर्वत्वपक्षमाश्रित्य । इष्टपूर्वत्वे हि संस्कृतत्वात् पुरुषस्य
नाशङ्कोपपद्यत इत्यनवद्यम् ।</p>
<lg><l>।। ११ ।। अर्थाभिधानसंयोगान्मन्त्रेषु शेषभावः स्यात्
तत्राचोदितमप्राप्तं चोदिताभिधानात् ।। ३६ ।।</l></lg>
﻿<pb n="236"/>
<p>अत्र किल समवेतार्थत्वे दृष्टार्थतेति मन्वान् आह---<q>ननु च दृष्टादृष्टार्थत्वं
मन्त्राणां न सम्भवतीति संशय एवायुक्तः</q> । यस्माद् <quote>‘अर्थैकत्वादेकं वाक्यं
साकाङ्क्षं चेद्विभागे स्यात्’</quote> इत्युक्तम् । दृष्टादृष्टार्थत्वे चार्थभेदः । तेन मन्त्रैक्यमेव न
सिद्ध‍यति । एकस्य मन्त्रस्य दृष्टादृष्टार्थत्वं नोपपद्यत इति राद्धान्तवचनव्यक्त‍यभावात्
संशय एवायमयुक्तः ।</p>
<p>राद्धान्ते हि अग्नये जुष्टं निर्वपामीति समवेतार्थम् परिशिष्टमसमवेतार्थ-
मदृष्टार्थमिति प्रयोजनभेद आपद्यते । परिहरति---<q>उच्यते</q>---नैवात्र दृष्टादृष्टार्थतया
पूर्वोत्तरपक्षौ यथासङ्ख्यं क्रियेते । राद्धान्ते परिशिष्टस्यापि नास्ति अदृष्टार्थत्वमिति
एकमन्त्रत्वाविरोधः ।</p>
<p><q>कथं तर्हि पूवोत्तरपक्षौ क्रियेते</q> ? उत्तरं---<q>समवेतार्थतया</q> । पुनश्चोदयति-
<q>ननु समवेतार्थत्वे सति दृष्टार्थत्वमसमवेतार्थत्वे त्वदृष्टार्थत्वमिति तदेवेदं
दृष्टादृष्टार्थत्वं पूर्वोत्तरपक्षयोः</q> । परिहरति---<q>नैतदेवम् । सत्यं समवेतार्थत्वे
दृष्टार्थत्वं असमवेतार्थत्वे त्वदृष्टार्थता न शक्यते वस्तुम्</q> । कस्मादित्याह---
<q>न परार्थस्याभिधानस्य कार्यान्तरकल्पना शक्या</q> । स्तुत्यर्थमप्यभिधानमर्थप्रति-
पत्त्यर्थमेव नादृष्टार्थं शक्यते कल्पयितुं प्रमाणाभावात् । एतच्चार्थवादाधिकरणे उक्तम् ।
<q>यदि सिद्धान्तेऽपि दृष्टार्थता कथं तर्हि समवेतार्थाभिधानं पूर्वपक्षवादी
मन्यते</q> । यदि हि सिद्धान्ते अदृष्टार्थत्वलोभेन युक्तः पूर्वपक्षः । उत्तरं---<q>स्वार्था-
भिधानलोभात्</q> । न हि स्वार्थत्वे सम्भवति पारार्थ्यं न्याय्यामिति पूर्वः पक्षः ।
स्तुत्यर्थत्वे हि पारार्थ्यं समवेतदेवताप्रकाशकत्वे स्वार्थत्वं शब्दानामिति स्वार्थत्वलोभेन
समवेतार्थत्वं पूर्वपक्षवादी मन्यते ।</p>
<p>अत्र चोदयति - <q>युक्तं स्वार्थत्वं मान्त्रवर्णिकसवित्रादिदेवताकल्पनायां</q>
सवित्रादिपदैः <q>तासामेवाभिधानात् । गौणकल्पनायां तु कथं ?</q> यथाहि गौण्या
वृत्त्या अग्निरेव सवित्रादिपदैः प्रत्याप्यते तदा कथं स्वार्थता ? गौणो हि शब्दः
परार्थ एव । उत्तरं---<q>अत्रापि स्वार्थः प्रयोग इति सिद्धं न शब्दान्तरार्थम्
स्तुत्यर्थतया सवित्रादिपदानामुच्चारणम्</q> । किन्तु तान्येव देवतां प्रतिपाद-
यन्तीति । तेन गौणपक्षेऽपि प्रयोगस्य स्वार्थत्वमेवेति सिद्धं स्वार्थत्वं पक्षद्वयेऽपि ।</p>
<p><q>एवं प्राप्तेऽभिधीयते---नात्रैकापि कल्पना सम्भवति । पारार्थ्येना-
प्येकवाक्यत्वावगमात्</q> । देवतान्तरकल्पना गौणकल्पना वा न सम्भवति ।
﻿<pb n="237"/>
स्तुत्यर्थतयाप्येकवाक्यत्वावगमात् सर्वपदानां गम्यतामेकवाक्यता तथापि किमित्याह-
<q>गम्यमाने चैकवाक्यत्वे सिद्धं मन्त्रस्य समवेतार्थत्वमिति</q> । न प्रतिपदं समवेतार्थ-
प्रतिपादकता लघ्वीति साक्षात्प्रतीयमानैकवाक्यता न शक्यतेऽपन्होतुम् । तद्व-
[शे]न पारार्थ्यमेव न्याय्यम् यथा स्योनं ते <quote>‘इत्यत्रानेकवाक्यतावगम्यते तदा
तदनुप्रवेशसमवेतार्थभेदेन । तथाऽत्रापि भवतु इत्यत्राह---<q>विद्यमाने ह्यर्थे विभज्य-
मानसाकाङ्क्षत्वं न नामापेक्ष्यते</q> । कल्प्यमाने चार्थे प्रमाणाभावान्न तदपेक्षता
शक्यते वक्‍तुम् । न हि क्लृप्तामेकवाक्यतां कल्प्योऽर्थभेदः शक्नोति वारयितुम् ।
स्योनं त इत्यत्र भेदो न कल्प्यः । भिद्यमानत्वात् सदनकरणपुरोडाशप्रतिष्ठापनयोः ।
अतः सिद्धं पारार्थ्येऽपि केषांचित्पदानां मन्त्रस्य समवेतार्थत्वम् ।</p>
<p>कथं पुनः सवित्रादिपदानां स्तुत्यर्थत्वमित्यत्राह---<q>पारार्थ्यं च दर्शितं
भाष्यकारेण</q> । सवित्रादिपदानि यजमानपरत्वेन स्तुतौ वर्णितानि । तत्र च पुन-
राशङ्कितं यदि यजमानपराण्येतानि एवं तर्हि यजमानाश्रय ऊहः प्राप्नोति । तत्र
को हेतुरित्यत्राह---<q>यजमानपक्ष ऊहाशङ्का प्रसवबलात्</q> । प्रसवोऽनुज्ञा यजमान-
सम्बन्धिनी कीर्त्यत इति बहुयजमानप्रसवकीर्तनाय सवित्रादिपदे वचनोहः शङ्कितः ।
<q>सा चोहशङ्काऽविवक्षायामपि प्रसवस्योपपद्यत एव प्रसवकीर्तनमिति नादृता</q> ।
निराकृतेत्यर्थः । यदि विवक्षितता स्यात् तदा अन्यत्रापि कीर्तनार्थमूहः स्यात् ।
अविवक्षितत्वे तु नैतत्प्रकाशने प्रयोजनमस्तीत्यनूहः ।</p>
<lg><l>।। १२ ।। गुणशब्दस्तथेति चेत् ।। ३८ ।।</l></lg>
<p><q>यदि सवित्रादयश्शब्दाः निर्वापैकवाक्यत्वादन्यार्थाः एवं तर्हि
जुष्टाग्निशब्दावपि अन्यार्थावेव । ततश्चासमवेतार्थत्वं असमवेतार्थत्वे चानूहः ।</q>
अस्यार्थः---यद्यप्यग्निः समवेत एव कर्मणि तथापि यज्ञपतिं वर्धानितिवत्
परार्थत्वात् मन्त्रेण समवेतत्वेन नाभिधीयते । परार्थता च निर्वापविशेषणत्वेनाभि-
धानात् । असमवेतार्थत्वे च यज्ञपतिशब्दवदनूहः ।</p>
<p>अत्र भाष्यकारोऽग्निशब्दस्यैवानूहमाह न जुष्टशब्दस्य । तत्र कारणं
पृच्छति---<q>किं पुनः कारणमग्निशब्दस्यैवानूहं ब्रवीति । न जुष्टशब्दस्यापि</q> ।
उत्तरं---समवेतार्थत्वेप्यसम्भवात् सिद्धान्ते पूर्वपक्षे च जुष्टशब्देनोहः</q> । तेन
विशेषाभावात् तस्यानूहो नोच्यते ।</p>
﻿<pb n="238"/>
<p><q>एवं प्राप्तेऽभिधीयते</q>---सत्यं निर्वापेणैकवाक्यत्वं तथापि देवता स्वार्थतयैव
निर्वापमाक्षिपन्ती तेनैकवाक्यतां यतीति न पारार्थ्यं शक्यते वक्‍तुम् । निर्वापेण
विना यागाभावात् देवता स्वार्थं निर्वापमाक्षिपतीति न परार्थोऽग्निः । अपारार्थ्ये च
समवेतार्थत्वं समवेतार्थत्वे च विकृतावूह इति सिद्धम् । न च अजुष्टे जुष्टवचन-
मयुक्तं निर्वापेण जुष्टतेति । न प्राङ्‌निर्वापादजुष्टतेति परिहरति---<q>नैवेदमजुष्टे
जुष्टवचनं</q> कार्यत्वेन जुष्टार्थावगमात् निर्वापेण जुष्टं करोमीति सम्बन्धः । न पुनः
प्राङ्‌निर्वापात् जुष्टं सन्तं निर्वपामीति । यत एवमभिसम्बन्धः अतोऽयमाशंसायां
भूतवच्चेत्यस्य विषयः कार्यस्याशंसनीयत्वात् ।</p>
<p><q>।। एवं वा ।।</q></p>
<p><q>अत्र मुख्ये गौणे वाऽभिधानेऽसम्भव इति किमदृष्टार्थो भवेदयं मन्त्रः
धान्यमसीति तण्डुलावापे उत लक्षणयापि तावत् समवेतार्थतैव न्याय्येति
चिन्त्यते</q>---धान्यशब्देन गौण्या वृत्त्या मुख्यया वा तण्डुलाभिधानासम्भवात्
तण्डलावापे किमयमदृष्टार्थो भवेन्मन्त्रः उत धान्यसम्बन्धित्वात्तण्डुलानां धान्यशब्दो
लक्षणया तण्डुलान् प्रतिपादयतीति समवेतार्थ एवायं मन्त्रो भवत्विति चिन्ता ।</p>
<p><q>तत्र पूर्वपक्षवादी प्रयोगस्यैदमर्थ्याभावात् अदृष्टार्थतां मन्यते ।</q>
अस्यार्थः---यदि लक्षणया धान्यशब्दः तण्डुलान् प्रतिपादयेत् तदा दृष्टार्थो
भवेन्मन्त्रः लक्षणापि प्रयोगैदमर्थ्थज्ञाने सति भवति । न चात्र धान्यशब्दस्तण्डुलप्रति-
पादनपरत्वेन प्रयुक्त इति प्रमाणमस्ति । तेन लक्षणानुपपत्तेरदृष्टार्थ एव मन्त्र इति ।</p>
<p>कथं पुनः प्रयोगैदमर्थ्यान्नावगम्यते दृष्टार्थतेत्यत्राह---<q>प्रयोगप्रधानो हि
वाक्यार्थः तदभावे</q> अशाव्द्येव कार्यकल्पना प्राप्नोति । प्रयोगो हि वाक्यार्था-
वगमे प्रधानं कारणम् प्रयोगाभावे तण्डुलप्रकाशनं कार्यमिति शब्दशून्यैव कल्पना ।
न च विनियोगो नो(सो)पपद्यते अदृष्टेनापि द्वारेण तदुपपत्तेः । तस्माददृष्टार्थतैव ।
इदं चात्रभिप्रेतम् । विनियोगेन मन्त्रस्य तादर्थ्यमवसीयते न पदस्य । पदतात्पर्य-
मूला च लक्षणोपपत्तिरित्यभिधायकत्वेनोपयोगाभावात् अदृष्टेनैव द्वारेण विनियोगो
मन्त्रस्येति ।</p>
<p>अत्राभिधीयते---नादृष्टार्थता सम्भवति । कस्मादित्यत्राह---<q>न हि लक्षणा
लोकवत्प्रतिपत्तिहेतुतया वारयितुं शक्यते । यथा शालयो भुज्यन्त
﻿<pb n="239"/>
इति</q> । अस्यार्थः - यदि लक्षणा प्रतिपत्तिहेतुतया वारयितुं पार्यते तदा अदृष्टार्थता
स्यात् । नचैतत्सम्भवति लक्षणाया अपि लोकव्यवहारे प्रतिपत्तिहेतुत्वेन दर्शनात्
शालयो भुज्यन्त इतिवत् भवति लोके प्रतिपत्तिहेतुः । अत्र तु न सम्भवतीत्यत्राह
-<q>न च सम्भवन्त्यां लक्षणायां विनियोगोऽदृष्टकल्पनां सहते</q> । तस्माल्लक्षणया
समवेतार्थ एवायं मन्त्र इति युक्ता कल्पना ।</p>
<p><q>ननु च प्रयोगाभावान्न पदव्यापारवत्तया लक्षणा शक्यते कल्पयितुं
विनियोगेन मन्त्रस्य तात्पर्यावगमो न पदस्य । तेन धान्यपदं लक्षणाव्यापारेण
तण्डुलावगमकमिति न शक्यतेऽवगन्तुम् । पदव्यापारश्चात्र चिन्त्यते । कस्मादित्य-
त्राह-<q>पदव्यापाराश्रितश्चोहः सत्यपि वाक्यप्रयोजनत्वे समवेतप्रकाशनस्य</q> ।
यदि हि धान्यपदस्योप्यमानप्रतिपादनं व्यापार इत्यवगतं भवति तदा विकृतौ
मांसस्योप्यमानस्य धान्यशब्देनावगमयितुमशक्यत्वात् मांसशब्द ऊह्यते नान्यथा ।
यत एव मन्त्रतात्पर्यमात्रेण पदव्यापारात्मिका लक्षणा न सिद्ध‍यति <q>अत एव केचि
ल्लक्षणैवात्र विवक्षितेति मन्वानाः मृगोऽसीत्यूहं मन्वते</q> । अस्यार्थः-यावल्लक्षणा-
पर्यन्तो विनियोगो न वर्ण्यते तावत् पदाश्रिता लक्षणा न सिद्ध‍यति । तेन
लाक्षणिकत्वं पदस्येच्छता एवं वक्तव्यम् - लक्षणयोप्यमानं वक्तव्यमिति विनियोगार्थ
इति । ततश्च विकृतावपि मृगोऽसीत्यूहेन भवितव्यं न मांसमसीति । अथ तु लक्षणा
न विवक्षिता तदा मन्त्रतात्पर्यावगमात् धिनोतीति धान्यमिति यौगिकधान्यशब्दा-
श्रयणेन तण्डुलप्रतिपादकत्वोपपत्तेः मांसेपि योगस्य सम्भवात् ऊहो न स्यात् ।
तदाह---</p>
<p><q>अनूहं वा मन्यते । कुतः ? अर्थवाददर्शनात्</q> । धिनुहि देवानिति
मन्त्रार्थवाददर्शनात् । भवत्वर्थवादः तथापि कथमनूह इत्याह---<q>धान्यशब्द-
प्रयोगसिद्धिस्तण्डुलेष्वर्थवादादेव</q> । अर्थधादगतदेवताधिन्वनयोगात् धान्यमिति
तण्डुला उच्यन्ते तथा मांसमपि तेन प्रकृतिविकृत्योर्यौगिकत्वादनूहः ।</p>
<p>अत्रोच्यते---<q>मन्त्रप्रयोजनं समवेतप्रकाशनमित्युक्तं प्रथमेऽध्याये ।
अतस्तदेव तावत्प्रयोजनम्</q> । यत्पुनरपदव्यापारादूहो नोपपद्यत इति तदयुक्तम्
कुत इत्याह---<q>लक्षणापि तदाश्रितैव गङ्गाघोषादिषु दर्शनात्</q> । अस्यार्थः-
मन्त्रस्य समवेतप्रकाशनं कार्यमिति प्रयोजनेऽवगते कथं तत्सिद्ध‍यतीत्यपेक्षायां
प्रतिपदं शक्तिविमर्शो भवति । तत्र तावत् धान्यपपदव्यतिरेकिणां पदानां वा[न]
﻿<pb n="240"/>
प्रकाशनसामर्थ्यमस्ति धान्यशब्दस्य तु लोकप्रसिद्धलक्षणावृत्त्याश्रयणेन उप्यमान-
तण्डुलप्रकाशनद्वारेणावापप्रतिपादकता सम्भवतीति तदाश्रिता लक्षणाऽऽश्रीयते ।</p>
<p>यस्मान्मन्त्रतात्पर्यानुसारेणेयं लक्षणा न पुनः लक्षणैव विवक्षिता तस्मान्नात्र
लक्षणा विकृतौ, आत्मायत्तत्वात्प्रयोगप्त्य आर्षेण धान्यशब्देन लक्षणयापि मांसस्याभि-
धातुमशक्तेः तद्युक्तं तावत् पदान्तरं प्रक्षेप्तव्यम् । तत्र मुख्ये सम्भवति को नाम
लाक्षणिकं प्रक्षिपेत् तदाहुः---</p>
<p><quote>‘ऋजुमार्गेण सिद्ध‍यन्तं कोऽर्थं वक्रेण साधयेत्’</quote> इति । आर्षे तु प्रयोगे
किं क्रियताम् ? । तथैव प्रयोगे यस्यामपि विकृतौ धान्यशब्दो लक्षणयां वर्णयितुं
शक्यते तस्यामप्यनूह एव प्रकृताविव आर्षेणैवाभिधानसिद्धेः । नाप्ययं यौगिको
धान्यशब्दः शक्यते रूढेरेव प्रयोजनसिद्धेः रूढ्या हि यौगिकत्वे परिहृते तदाश्रिता
लक्षणैव श्रेयसी न यौगिकत्वम् । यत्र तु लक्षणयापि प्रयोजन[ा]सिद्धिः तत्र
भवत्येव यौगिकाश्रयणम् कार्यप्रधानत्वान्मन्त्रार्थस्य यतोऽयं धान्यशब्दो न यौगिकः
तस्मात् स्तुतिमात्रमर्थवादः, न तु शब्दप्रवृत्तये योगोपस्थापकः ।</p>
<p>ननु च धान्यशब्दस्य तण्डुलप्रतिपादनपरतया प्रयोग इत्यनवगमे कथं
लक्षणेत्यत्राह---<q>न चात्र प्रयोगेण प्रयोजनम्</q> । कस्मादित्यत्राह---<q>समवेत-
प्रकाशने हि स इष्यते</q> । समवेतमर्थं पदं प्रकाशयतु इत्येतदर्थं प्रयोग इष्यते ।
तच्चान्येनापि प्रकारेण सिद्धम् । मन्त्रतात्पर्यावगमेनापि पूर्वोक्तरीत्या सिद्धमित्यत्र
प्रयोगः । <q>यदि लाक्षणिकोऽपि मन्त्रेषु शब्दस्यार्थो गृह्यते गौणमुख्योप-
चारस्तर्हि मन्दप्रयोजनः स्यात्</q> । उत्तरं---<q>न मन्दप्रयोजनः, अवगतौ
तुल्यप्रयोजनत्वात्</q> । गौणत्वमुख्यत्वावगत्यवस्थायां तुल्यं प्रयोजनम् । निमित्ते
विशेष इत्युक्तं तृतीये । निमित्तावस्थांयां विशेषो मुख्यस्य निरपेक्षं निमित्तं गौणस्य
1मुख्यावगतिसापेक्षं सादृश्यमिति गौणमुख्ययोर्विशेषः । इममेव विशेषं दर्शयितुं
गौणमुख्यविचारः । अनेन विशेषेण लिङ्गविनियोज्ये विशेषो न पुनर्गौणमुख्यविचारे-
णैतदुक्तम् मुख्य एवावगतिर्हेतुर्नान्य इति । तस्माल्लक्षणयापि समवेतार्थत्वं मन्त्राणा-
मिति सिद्धम् ।</p>
<lg><l>।। १३ ।। चोदिते तु परार्थत्वात् विधिवदविकारःस्यात् ।। ४० ।।</l></lg>
<note>1. R मुख्या एवा</note>
﻿<pb n="241"/>
<p><q>कथं पुनरिडोपहूतेति इडामुपह्वयस्वेति श्रुत्या विनियुक्तस्य मन्त्रस्य
कार्यान्तरं यज्ञपतिवृद्धिप्रकाशनमाशङ्क्यते</q> । उत्तरं---<q>विनियोग एवात्र
चिन्त्यते । किं यज्ञपतिं वर्धानितीडोपाह्वाने विनियुक्तं नेति</q> । अस्यार्थः---
प्रतीकेनायं श्रौतो विनियोगः । तत्र किं यज्ञपतिं वर्धानित्यपि इडोपाह्वाने विनियोगे
सति चिन्ता ।</p>
<p>तत्र पूर्वपक्षी लिङ्गप्रकरणाभ्यां विनियोगान्तरं मन्यते । यज्ञपतित्वेन यजमा-
नस्य वृद्धिविषयत्वेन यज्ञपतिं वर्धानिति तावत् प्रकरणपाठात् प्रकरणिनोऽङ्गम् ।
शक्नोति चेदं यज्ञपतिं वृद्धिविशिष्टं वक्‍तुम् । अस्ति च तादृशो यज्ञे । तत्प्रकाशनं
च क्रतोरुपकारकं प्रोत्साहजननात् । तेन तत्रैवास्य विनियोगो भवति । <q>कथं
पुनरुपक्रमोपसंहारयोरन्तर्निपतितं वाक्यान्तरं कल्पयितुं शक्यते परस्पर-
साकाङ्क्षत्वेन पदानामेकवाक्यत्वावगमात्</q> ।</p>
<p>उत्तरं---<q>विनियोगवशान्मन्त्राणां यजुषि कल्पना । वाक्यत्वेन नान्य-
पदाकाङ्क्षया स्योनं ते सदनं इथि प्रदर्शितम्</q>---अस्यार्थाः---यजुषि या
मन्त्राणां वाक्यत्वेन कल्पने यदेकं वाक्यमिति सा विनियोगवशात् यावतामेकत्र
विनियोगः पदानां तावतामेकार्थत्वं एकार्थत्वे चैकवाक्यत्वं न पुनरन्यपदापेक्षया
वाक्यत्वकल्पना । यावन्ति परस्परापेक्षणीयपदानि तावन्त्येकं वाक्यमिति वाक्यमिति सैषा
कल्पना । यथा स्योनं ते इत्यत्र सत्यपि साकाङ्क्षत्वे विनियोगभेदाद्भिन्नवाक्यत्वं
तथेहापि विनियोगवशात् मन्त्रवाक्यभेदः तस्माद्विभागः विभागात् कार्यभेदः कार्य-
भेदाच्चोहभेदः यजमानद्वित्वे बहुत्वे चोहोऽन्यथा चानूहो यज्ञपतिशब्दे परिशिष्टभागे
इडाभेदे नोहभेदः ।</p>
<p><q>एवं प्राप्ते अभिधीयते---स्पादेतदेवं यदि विनियोगान्तरं यजमान-
वृद्धिविषयं स्यात् । इह तु कल्प्यम् । न च कल्प्योऽर्थः सिद्धस्यार्थस्या-
विवक्षायां हेतुर्भवति</q> । अस्यार्थः---उपक्रमोपसंहाराभ्यां इह तावत् यज्ञपतिं
वर्धानित्यस्य पदनिबन्धनैकवाक्यताऽवगम्यते इडोपह्वाने च श्रुत्या उपक्रमोप-
संहारौ विनियुक्तौ । तदेकवाक्यतया तस्यापि तत्रैव विनियोगः प्रतीयते ।
यज्ञपतिवृद्धौ तु लिङ्गेन विनियोगः कल्प्यः । न च क्लृप्तः कल्प्येन बाधितुं
शक्यते । तस्मान्मन्त्रत एव मन्त्रमेवालोच्य यदेकवाक्यत्वमवगम्यते तदेव
यजुष एकवाक्यत्वे हेतुः । यत्स्योनं त इत्युक्तं तत्र प्रकरणेन विनियोगे सति
﻿<pb n="242"/>
लिङ्गेनैव यजुषो विभागो भेदेन सम्बन्धः । सदनकरणे प्रतिष्ठापने च लिङ्गेन
विनियोगः । अतो युक्तमेतत् पदाकाङ्क्षानिरपेक्षं यजुषो द्वित्वं परिकल्प्यते । इह
पुनः लिङ्गं प्रकरणं च श्रौत एव विनियोग उपपद्यत इति सिद्धं पारार्थ्यं इडोपाह्वान-
परत्वं च । ततश्चानूहः । केनापि यजमानेनोपलक्षणसिद्धेः विधिवत् । यजमान-
सम्मितौदुम्बरीत्येकेनापि सम्माने कृतार्थमिति प्रदर्शितं भाष्ये ।।</p>
<lg><l>।। १४ ।। विकारस्तत्प्रधाने स्यात् ।। ४१ ।।</l></lg>
<p><q>ननु सूक्तवाकाधिकरणे फलमिदं आयुराशासनं आशास्यमानमायुः
फलमित्युक्तम् । तेनात्र फलभागितया न परार्थो यजमान इति कथमत्र
पूर्वपक्षःक्रियते</q> ।</p>
<p>समाधत्ते---<q>सत्यं फलमिदं, नतु यजमानेन सम्बध्यमानस्यास्य
कश्चिद्विशेषो विद्यते</q> । फलमप्येतद्यजमानेन सम्बध्यमानं न गुणतया सम्बध्यते
तेन त यज्ञपतिमित्यनेन न कश्चिद्विशेषः यस्मात् नावश्यं फलवत्त्वाय यजमानेना-
युराशासनं विशेषणीयं कर्तृतयैव फलमभिसम्बध्यते तथापि मन्त्रार्थोपपत्तेः । न च
फलवता फलं प्रति प्रधानभूतेनायुराशासनं विशेषणीयं केवलं कर्तृतयैवाशासनान्वयेऽपि
मन्त्रावाक्यस्यार्थोपपत्तेः । <q>अतो यजमानसम्मितौदुम्बरीवदिति नान्यो यजमानो
नापि फलवत्तयेत्यसमवेतं मन्यते</q> । यथा यजमानसम्मितौदुम्बरी भवतीत्यत्र
अन्यो यजमानो न गृह्यते । न च फलितयैव सम्यध्यते, किन्तु कर्तृतयैव तथेहापि ।
<q>तेन समवेतस्यापि यजमानस्य परार्थत्वेनाभिधानान्न समवेतार्थत्वं
मन्त्रस्य</q> । ततश्चानूहो यज्ञपतिशब्दवत् ।</p>
<p><q>अत्रोच्यते---अवश्यमत्र 1फलितैवाशासनहेतुरिति मन्तव्यम्</q> ।
अस्यार्थः---फ़लभागितैवाशासनहेतुः तेन यद्यपि आशासने कर्तृत्वं तथापि फल-
भागितया प्राधान्यादपारार्थ्यमित्यूहार्हम् । <q>कुतः फलभागितैव आशासनहेतुः ?</q>
उत्तरं---<q>यत्र हि अन्यतः फलावगमः तत्र कर्तृतयापि मन्त्रार्थ उपपद्यत
इत्युक्तम् । इह तु मन्त्रादेव फलकल्पना । स चेत् फलवत्तया न सम्बध्यते</q>
मन्त्रश्चेत् फलवत्तां न बोधयति ततो मन्त्रात् फलकल्पनैव विहन्येत । तद्विधाते च
<note>1. फलतयैव</note>
﻿<pb n="243"/>
हरतौ मन्त्रस्याङ्गत्वं नोपपद्यत इत्युक्तं तृतीये । मन्त्रो हि फलप्रकाशनेन कर्मण्यङ्गतां
याति । अफलत्वे तु किं बोधयन् अङ्गतामियात् । तस्मादपरार्थत्वाद्यजमानस्य सम-
वेतस्य प्रकाशनं ततश्चोहसिद्धिः ।</p>
<lg><l>।। १५ ।। असंयोगात्तदर्थेषु तद्विशिष्टं प्रतियेत ।। ४२ ।।</l></lg>
<p>अग्नेयी सुब्रह्मण्येत्यत्र चिन्त्यते---किं हरिवदादयोऽप्यत्रोहितव्या नेति ।
तदर्थमिदं चिन्त्यते---समवेतार्था हरिवदादयश्शब्दाः उतासमवेतार्थाः ।</p>
<p><q>कथं पुनः समवेतार्थाः कथमसमवेतार्थाः?</q> उत्तरं---<q>यदीन्द्रस्य द्रव्यस्य
स्वरूपं प्रकाशयन्ति तदा समवेतार्थाः</q> । यदि दर्भैस्तृणीत हरितैरितिवत् गुणाभि-
धानद्वारेणेन्द्र एव प्रकाश्यते ततः समवेतेन्द्रप्रकाशकत्वात् समवेतार्थत्वम् । <q>अथ
स्तुतिं कुर्वन्ति ततो न समवेतार्थाः</q> यदि हरिवत्तादिकं इन्द्रं स्तोतुमुच्यते तदा-
ऽसमवेतार्थाः ।</p>
<p><q>तत्र राद्धान्तवादी स्तुतिमेव न्याय्यां मन्यते स्तुत्यैव निगदार्थोप-
पत्तेः</q> । इतरथा हि गुणपरत्वेन लक्षणा स्यात् । राद्धान्तोपक्रमो व्याख्यातः ।</p>
<p><q>पूर्वपक्ष्याशङ्का पुनः अर्थवादात् तत्स्वरूपावगत्यर्थो निगद इति
बुद्धिरुत्पद्यते</q> । इन्द्रस्वरूपप्रतिपत्त्यर्थोऽयं निगदः । कथं पुनः हरिवत्तादयः इन्द्र-
मुपलक्षयितुं क्षमाः न हि तेषामिन्द्रसम्बन्धोऽवगतः यथा हरितस्य दर्भसम्बन्ध इति ।</p>
<p><q>अत्रोच्यते-अर्थवादात् गुणसम्बन्धावगमात् भवतीन्द्रस्वरूपावगतिः</q> ।
कः पुनरसावर्थवाद इत्याह---<q>पूर्वापरपक्षाविति दर्शितम्</q> ।</p>
<p><q>राद्धान्तस्तु अर्थवादोऽपि तावत् स्तुत्यैवोपपद्यते स्वरूपपरत्वेऽर्थ-
वादतैव हीयेत</q> । योऽयमर्थवादः इन्द्रसम्बन्धिहरिवत्तादिप्रतिपादनपरः सोऽपि तावत्
स्तुत्यैवान्वये सति अर्थवादो भवति । यदि प्रतीयमानार्थस्वरूपपरो भवति तदा अर्थ-
वादतैव हीयते । यस्मात् स्तुत्यर्थेन विधीनामित्यर्थवादत्वमुक्तम् । यदि चेदं वस्तु
यथाप्रतीयमानमेवाश्रीयते तदा आदिमत्ता स्यात् काण्वायनाद्यर्थप्रतिपादकत्वात्
आदिमत्ताप्रसङ्गश्च वेदस्य स्यात् । तस्मादयमर्थो यथाश्रुतो न ग्राह्यः ।</p>
<p>एवं तावदिन्द्रस्यैवंरूपता नास्तीत्युक्तमभ्युपगम्याह---<q>तस्माद्यद्यपीन्द्रः एवं-
स्वरूपः तथापि हरिवत्तादयः स्तुत्यर्था एवमु[यु]क्ताः । श्रुतिस्ताभ्यां</q>
﻿<pb n="244"/>
<q>हीदं हरतीति चोपपद्यते</q> । इन्द्रस्य हरिवत्तां प्रति ताभ्यां हीदं सर्वं हरतीत्युप-
पत्तिर्युक्तिरुच्यते । तेन हरिवत्तैव युक्त्या प्रतिपाद्यत इति ज्ञायते । एवं चाभ्युप-
गम्यवादमात्रं मूलयुक्तिमाह । यत्र पुनः स्वरूपेपि प्रमाणाभावः तत्र किमन्यदतः
स्तुतेः । यथा च स्वरूपप्रतिपत्तये नालमर्थवादः तथा व्याख्यातं भाष्ये । तस्मात्
हरिवदादीनां नोहोऽसमवेतार्थाभिधानात् ।</p>
<p>अत्र भाष्यकारेणानूहं दर्शियित्वा उक्तं---<quote>‘‘तत्त्वेतन्न रोचयन्ते याज्ञिकाः’’</quote>
इति । तदाक्षिपति---<q>न रोचयन्ते इति कथने किं प्रयोजनं सिद्धान्तानुप-
योगात् । याज्ञिकानुष्ठानविरोधेन च प्रत्युत क्षतिहेतुत्वात्</q> ।</p>
<p>समाधत्ते---<q>एवं बचनार्थेषु व्यामोह उपपद्यते</q> । अतो विप्रतिपत्तौ
जिज्ञासेयमित्यरुचिप्रदर्शनेन याज्ञिकानां वचनार्थेषु व्यामोहोऽस्तीत्युच्यते । अतो
विप्रतिपत्तौ जिज्ञासेयं क्रियत इति ।</p>
<p>निगदान्तरविधाने तु न दोषः । अथवा यज्ञिकानामरुचिप्रदर्शनेन निगदा-
न्तरमेव आग्नेयी सुब्रह्मण्येत्यत्रास्तीति प्रदर्शयति । तेन न कश्चिद्दोषो न्यायस्य ।</p>
<lg><l>।। १६ ।। असंयोगात्तदर्थेषु तद्विशिष्टं प्रतीयेत ।। ४२ ।।</l></lg>
<p>अथेदमन्यदुदाह्रियते---<q>नन्वत्र समवेतत्वेपि गुणानां मन्त्रस्य
स्तुत्यर्थतैव न्याय्या श्रुतेः । न च स्तुत्यर्थत्वेऽदृष्टार्थत्वं, प्ररोचनया
दृष्टार्थत्वोपपत्तेः</q> । सोमविक्रयिणो ह्येकहायनीस्तुतौ प्ररोचना जायत एवेति
दृष्टार्थत्वम् । स्वरूपे पुनरभिधेयेऽङ्गीक्रियमाणे एकहायनीमात्रस्य चोदतत्वात् अचो-
दितस्वरूपाभिधानेऽदृष्टं कल्पनीयम् । तस्मात् पूर्वपक्ष एव नोपपद्यते । पूर्वेणैवाधि-
करणेन गतार्थत्वात् ।</p>
<p><q>अत्रोच्यते - अयमभिप्रायः पूर्वपक्षवादिनः सम्भवति</q> । एकाहायनी-
स्वरूपापन्हवः शक्यते कल्पयितुम् । ननु अदृष्टार्थमेकहायनीस्वरूपपरत्वमित्यत्राह-
<q>यथाप्रतिपन्नस्य च प्रयोजनकल्पना</q> । यथाभूतं वस्तु प्रतीयते य[त]थाभूतस्य
प्रयोजनं कल्प्यं न पुनः प्रयोजनवशात् अर्थप्रतिपत्तिः । तेन यदि दृष्टं नास्ति
भवत्वदृष्टं, किन्त्वत्र दृष्टमप्यस्तीत्याह---<q>भवति च स्वरूपादपि प्ररोचनेत्यदृष्ट-
कल्पनापि परिहृतैव सुतरां स्वरूपावगमेव विक्रेतुर्भवति प्ररोचनेति</q> ।</p>
﻿<pb n="245"/>
<p>अत्र चोदयति---<q>स्तुतावपि प्ररोचना । स्वरूपावगमे पुनः गौरवादरः
किंकृतः?</q> । परिहरति---<q>अनन्यव्यापारताकृतः</q> । न हि स्वरूपपरत्वे सम्भवति
परार्थकल्पना आत्मानं लभते । स्वरूपावगमपक्षे हि तस्यै शृतमित्यादिपदानां
स्वरूपपरत्वम् । स्तुतौ परार्थस्तुतिपरत्वम् । न चैतन्न‍याय्यम् । स्वार्थपरत्वसम्भवात् ।
तस्मात्पूर्वेण वैषम्यम् प्रमाणानवगमादिन्द्रस्वरूपस्य । इह तु प्रमाणान्तरेण स्वरूपा-
वगमात् गुणिप्रतिपत्त्यर्थं हि गुणवचनं इत्यूह एव न्याय्यः ।</p>
<p><q>राद्धान्तस्तु-निगदप्रयोगकाले एकहायनीदशायां नेदं स्वरूपमेक-
हायन्याः</q> । तेन स्तुत्यर्थमेवासदप्यारोपणम् । <q>भाविनीं प्रवृत्तिमङ्गीकृत्योच्यत
इति चेत्</q> । द्षयति---<q>न प्रयोगाङ्गत्वेन स्वरूपप्रतिपत्तिरुत्पादिता</q> स्यात्
भावित्वावस्थायाः प्रयोगनङ्गत्वात् । अप्रयोगाङ्गत्वेपि स्वरूपप्रतिपत्तिः स्तुतये
भविष्यतीति चेत् । दूषयति---<q>स्तुत्यर्थत्वं प्रतिपन्नं,</q> तर्हि निगदस्य सिद्धमसम-
वेताभिधानम् ।</p>
<p>ननु साण्डस्य निरालम्बना स्तुतिरिति नोपपद्यते इत्याह-<q>उपपद्यते च
साण्डस्यापि स्तुतिः गर्भाधानमुखेन शृताद्युत्पत्तिलक्षणगुणयोगः</q> इह स्तुति-
रुपपन्नेति हेतोरविकारोऽनूह इत्यर्थः ।</p>
<lg><l>।। १७ ।। लिङ्गविशेषनिर्देशात्समानविधानेष्वप्राप्ता सरस्वती
स्‍त्रीत्वात् ।। ४५ ।।</l></lg>
<p><q>ननु चात्र प्रातिपदिकार्थस्यैव प्रधानत्वात् नैव लिङ्गवचनानुरोधेन
सङ्कोच उपपद्यते समानविधानेपि पाशस्येव</q> । यथा पाशस्य प्राधान्यान्नोत्कर्षो
मन्त्रस्य । तस्मात् पूर्वपक्ष एवात्र ज्यायानिति ।</p>
<p><q>अत्रोच्यते - स्यादेतदेवं यदि लिङ्गाद्वचनाच्च निष्कृष्टान्तरं सर्वनाम-
शब्देनाभिधीयते</q> । अस्यार्थः - सन्निहितवचनत्वात् सर्वनाम्नां यादृशं सन्निहितं
तादृशमेवाभिधीयते । लिङ्गवचनयुक्तं च सन्निहितमिति तथाभूतमेव प्रातिपदिके-
नाप्यभिधीयते इति विशिष्टविषयत्वात् प्रातिपदिकस्यैव विशिष्टे विनियोगः । पाशे
पुनर्युक्तं पाशमात्राभिधानात् ।</p>
<p><q>नन्वत्रापि सर्वनाम्ना वचनविनियुक्तेन विभक्तिरहितेन सन्निहितमात्रं
सङ्ख्यालिङ्गवियुक्तमुच्यते यद्वस्तुवृत्तेन सङ्ख्यावल्लिङ्गवच्च</q> । एतदुक्तं भवति-
﻿<pb n="246"/>
यद्यपि सन्निहितस्य वस्तुनः सङ्ख्यालिङ्गे स्तः तथापि सर्वानाममात्रेण विभक्तिरहितेन
पशुत्वमेवोच्यते विभक्त्या तु सङ्ख्यालिङ्गयोरभिधानम् । तेन प्रातिपादिकेन मेष्या
अपि सन्निहितत्वादभिधानं शक्यते कर्तुम् । प्रातिपदिकं च लिङ्गाद्वलीयः । तस्मात्
प्रातिपदिकार्थ एवानेन मन्त्रेणाभिधीयत इति लिङ्गवचनानुरोधेन सङ्कोचो युक्तः ।</p>
<p><q>एवं प्राप्तेऽभिधीयते - सत्यमेवं सङ्ख्यावल्लिङ्गवच्च यत्तदेवाभिधीयते
सर्वन्नाम्ना</q> । ननु सङ्ख्यालिङ्गविभक्तिभिश्च सङ्ख्याऽभिधीयते टाबादिभिश्च स्त्रीत्वं
तथापि त्वत्र[किं]लिङ्गवदिति चिन्तायां सन्निधानाद्व‍यक्तिरेव प्रतीयते न पुनः पशुत्वम् ।
<q>व्यक्तिश्चेत् सर्वनाम्ना प्रतीयते न लिङ्गवचनवियुक्ता शक्यते प्रतिपत्तुं,
तस्यास्तद्युक्तत्वात् पाशवत् पशुत्ववच्च</q> । यथा पाशत्वं पाशप्रातिपदिकेन
सङ्ख्यालिङ्गरहितं वक्तुं शक्यते एवं पशुत्ववच्च, यथा पशुत्वं पशुप्रातिपदिकेन
व्यक्तिमात्रं लिङ्गसङ्ख्यावियुक्तं साक्षाच्छब्देन सन्निधापितं प्रास्मै पशवे अग्निं भरत
इत्येवंविधे वाक्ये प्रत्येतुं शक्यते तथा व्यक्तिर्न शक्यते ।</p>
<p><q>ननु व्यक्तिमात्रं सङ्ख्यालिङ्गयोराश्रयभूतं प्रतीयतां तस्यापि सन्नि-
हितत्वात्</q> । परिहरति - <q>केयं व्यक्तिमात्रता नाम या सर्वनाम्‍नोच्यते</q> ।
उत्तरं---<q>सन्निधानाविशेषात् सन्निहितव्यक्‍तिमात्रं प्रतीयतामिति</q> । या व्यक्ति-
र्लिङ्गसङ्ख्यान्विता तस्याः स्वरूपमपि सन्निहितं, तेन स्वरूपस्यापि सन्निधानाविशेषात्
भवत्येव सर्वनाम्नाऽभिधानमिति राद्धान्ती वदति । <q>सन्निहितं चेत्सामान्यं न तत्
सर्वनामप्रातिपदिकाभिधेयम् सन्निहितवचनत्वात् सर्वानाम्नाम्</q> सन्निहितमात्रं
यदि सामान्य तदा सर्वनाम्ना न शक्यते वक्तुं समान्यस्य वास्तवसन्निधाना-
भावात् । व्यक्तिरेव हि वास्तवेन सन्निधानेन सन्निहिता भवति । सामान्यं तु
शब्देन सन्निधाप्यते । यदीत्यसंशयेपि संशयवचनम् । तस्मात् विभागशः प्राति-
पदिकेनाश्रयमात्रं विभक्त्या सङ्ख्या लिङ्गमिति विभक्त्यर्थो न शक्यतेऽनवगन्तुं
ऋते पशुशब्दसामानाधिकरण्यात् । तच्च नास्ति । अतः सकलप्रातिपदिकार्थावगतेः
सविभक्तिकप्रातिपदिकार्थावगतिरेव सन्निधानोपाधिनान्वेति । वाक्ये सलिङ्गसङ्ख्या
व्यक्तिः सन्निधानोपाधिना इदंशब्देनाभिधीयमना अस्य वाक्यस्यार्थः । अतो न
स्त्रीलिङ्गयुक्तं द्रव्यमात्रं वाक्यार्थेऽन्विततया शक्यते प्रतिपत्तुमित्यनिमित्तमपदार्थः
सारस्वती । अनिमित्तत्वे चापदार्थत्वे च तादर्थ्यं मन्त्रस्य । तस्माद्युक्तमेव स्त्रीत्वात्
सारस्वती अध्रिगुवचनमप्राप्तेति । तार्तीयपश्वधिकरणपूर्वपक्षप्रयोजनविचारोऽयमित्युक्तं
भाष्ये । तेन प्रयोजनं न वक्तव्यम् ।</p>
﻿<pb n="247"/>
<lg><l>।। १८ ।। आम्नातादन्यदधिकारे वचनाद्विकारः
स्यात् ।। ५० ।।</l></lg>
<p><q>केयं वाधचिन्ता अप्राप्तिचिन्ता वा ?</q> । अनेनासङ्गतिमाशङ्कते । यदि
इरापदेन गिरापदं प्राप्तमेव बाध्यते इति तदा दाशमिकी चिन्ता । अथेरापद-
विनियोगे सति गिरापदस्य प्राप्तिरेव नास्तीति चिन्त्यते तदा प्राप्तिचिन्तेयं तृतीये
सङ्गता विनियोगाभावरूपत्वात् । उभयं चैतन्नोपपद्यते ऊहलक्षणे । समाधत्ते---
<q>सत्यमेवं बाधप्राप्तिचिन्तेहलक्षणे न सङ्गतेति कार्यार्थत्वे तच्छास्त्रं न
प्राप्त‍यर्थं इतीहैव चिन्तोपपद्यते</q> । अस्यार्थः - गिरापदकार्ये गुणवचन इरापदमनेन
शास्त्रेण विधीयते ऐरं कृत्वोद्गेयमिति । न पुनः साम्नि इरापदप्राप्त‍यर्थम् । ततश्च
यज्ञायज्ञीये सान्नि स्तुतिरूपं कार्यं कर्तुं प्रवृत्ते गिरापदेन विना कर्तुमशक्तेः गिरापदे
आक्षिप्यमाणे एव तत्कार्ये इरापदनियमात् तदेवोपादीयते । तेन कार्यवशेने-
रापदयुक्तसामप्रयोगो विकृत इत्यूहलक्षण एवायं चिन्तोपपद्यते । स्तुतिलक्षणकार्या-
देव हि गिरापदं प्राप्नोति नोपदेशात् न गिरापदं साम्न्युपदिष्टं तेनेरापदमपि नोपदि-
श्यते । किन्तु तदपि कार्यादेवोह्यते ।</p>
<p><q>ननु सामोपदेशादृगपि उपदिष्टैवेत्युपदेशादेव प्राप्तिः</q> । साम्नः
स्तुतावुपदेशात् ऋचा विना तदशक्तेः सामाप्युपदिष्टैव[ष्टमेव] । परिहरति---
<q>नर्च उपदेशस्सम्भवति प्राधान्यादक्षराणाम् । नहि प्रधानं गुणं प्रत्यु-
पदिश्यते</q> ।</p>
<p>कथं पुनः स्तुतिनिर्वृत्तिरित्याह---<q>माणवकवदेतद्भविष्यतीति वक्ष्यामः</q> ।
यथा आचार्यकरणविधिना उपनयमङ्गभूतं प्रयुञ्जानेन माणवकः प्रयुज्यते तथा ऋगपि
स्तुत्या स्वसाधनं साम गुणकर्मभूतमाक्षिपत्येवेति वक्ष्यामः । तस्मात् कार्यत एव
प्राप्तिः ऋचः पदानां चेतीहैव चिन्तनीयम् ।</p>
<p><q>ननु कार्यतोऽपि प्राप्तौ बाध एवायं अप्राप्तिर्वा</q>, परिहरति-<q>अप्राप्तिर्हि
उपदेशविषया । प्राप्तिविषयश्च बाध इति नोभयमप्यस्ति</q> । विनियोगो हि
उपदेशविषयस्तृतीये चिन्तितः । अप्राप्तस्य च बाधो दशमे । इह तूपदेशो नास्ति
नापि प्राप्तिरस्तीति । कस्मादुपदेशो नास्तीत्याह---<q>न चाक्षराणि स्तुतावुपदि-
श्यन्त इत्युक्तम्</q> ।</p>
﻿<pb n="248"/>
<p>नन्विरापदोपदेशे कथं गिरापदस्य प्राप्तिरिति पूर्वपक्ष इत्यत्राह---<q>अत्र पूर्व-
पक्षो1 न कार्यं साम[म्नः]स्तुतेः पृथग्भूतं [इ]ष्टमस्तीति</q> । इरापदं हि कार्यं-
[र्ये]विधेयं, कार्यं च स्तुतेरन्यदिह नास्ति तत्र सामविधानान्नैव पदोपदेशावकाशो-
ऽस्ति । तेनेरापदस्य गिरापदस्य चोपदेशाभावात् तुल्यत्वं तुल्यत्वे च विकल्पः ।</p>
<p>कस्मात् पुनस्तुतावविधानमित्याह---<q>सामसाध्यं हि कार्यमुच्यते । तच्चा-
सामविरुद्धम्</q> । तथापि कथं विकल्प इत्याह---<q>न गिरापदस्यापि तदपहर्तुं
शक्यत इति विकल्पः</q> ।</p>
<p><q>अत्रोच्यते---सत्यमेवं साम्नैव स्तुतिः कार्या । तथापि गिरापदं नैवात्र
भवितुमर्हति नियतत्वादिरापदस्य । क्व पुनरयं नियमः ? स्तुत्यभिधान
इति ब्रूमः</q> । स्तुतिरूपे गुणाभिधाने अयं नियमः इरापदेनैव गुणाभिधानं कुर्यादिति ।
<q>नन्वेतदचोदितं स्तुतावित्युक्तम्</q> । अस्यार्थः---यद्यक्षरैः गुणाभिधानं कार्यमिति
चोदिंत स्यात् तदा तत्राक्षरविशेषनियम उच्यते । नचैतदस्ति सामसाध्यत्वात् स्तुते-
रित्युक्तम् ।</p>
<p>परिहरति---<q>सत्यमचोदितं नियोगानुप्रवेशादादरणीयमिरापदविधौ</q> ।
अस्यार्थः---यद्यपि साम्नःस्तुतावुपदेशः तथाप्यार्थमक्षराणां साधनत्वं न शक्यतेऽपह्नोतुम् ।
तच्च नियमविधावाद्रियते, तस्यापि नियोगानुप्रवेशात् । अतोऽर्थप्राप्तसाधनभावा-
श्रयणेन नियमोऽयं क्रियते व्रतवत् । यथा पयोव्रतं ब्राह्मणस्येति अर्थप्राप्तशरीरधारणा-
श्रयणेन पयोनियमस्तथेहापि । अतो न विकल्पः । इरापदस्याङ्गत्वात् तस्यैवोपादानं
तेन विना स्तुतिविनियोगासिद्धेः ।</p>
<p><q>यत्युन</q>रिदं भाष्यकारेण क्व तर्हि सामान्योपदिष्टं भविष्यतीति चोदितं, तथा
साप्तदश्यवद्विकृतिषु गिरापदस्याङ्गत्वात् तस्यैवोपादानं तेन विकृतौ निवेक्ष्यत इति
परिहृतम् । <q>तदयुक्तमिव प्रतिभाति</q> । कस्मादयुक्तं ? <q>उपदेशाद्विकृताविति च</q> ।
यस्मात्सामान्योपदिष्टविधान उपदेश आश्रितः स च नास्तीत्‍तुक्तम् तथा विकृताविति
यदुक्तं तदप्ययुक्तम् । कथमयुक्ततेत्याह---(न्याहृत) <q>तत्परिसामादिषु नोपपद्यते</q>
परिसामादीनां विकृतित्वाभावात् विकृतौ निवेशौ भविष्यतीत्येतत्तावत् परिसामाद्यभि-
प्रायं नोपपद्यते तेषां विकृतित्वाभावात् । क्रत्वन्तरे पुनःसोमविकारे कार्यतः
<note>1. मा. नाकार्यं</note>
﻿<pb n="249"/>
करणोपकारतःस्तुतेः प्राप्तत्वात् तत्रैव इरापदनियमादिरापदमेव । तेन नास्ति गिराप-
दानुप्रवेशः ।</p>
<p><q>अत्रोच्यते---सामावान्तरकार्यमङ्गीकृत्यैतदुक्तम्</q> । साम्नो हि स्तुतिः
परमकार्यं, अवान्तरकार्यं तु परिसामादिकार्यमभिप्रेत्य विकृतावर्थवदित्युक्तं भवति ।
भवति च स्तुतेः परिसामादिकार्यं क्रत्वन्तर्भूतं तेनात्र विहितमिरापदं परिसामकार्ये
न प्राप्नोति अतस्तत्रार्थवत्ता भविष्यतीति सूक्तम् ।</p>
<p><q>कथमुपदेशः समर्थनीय</q> इति चोद्यानुभाषणम् । सामत एव सामोपदेशेन
य आक्षेपः स उपदेशोऽभिमतः । नन्वेवमपि परिसामादिषु विकृतिशब्दः कथमित्य-
त्राह-<q>विकृतिशब्दश्चान्यत्वाभिप्रायः</q> । अन्यत्रार्थवत्ता भविष्यतीत्यभिप्रायः ।</p>
<lg><l>।। १७ ।। अप्रगाणान्चब्दान्यत्वे तथाभूतोपदेशः स्यात् ।। ५४ ।।</l></lg>
<p><q>कथं पुनरत्र संशयः ? यावता अप्रगीतस्य स्तुतिसाधनत्वानुपपत्तेः
प्रगाणेनैव भवितव्यम्</q> । उत्तरं---<q>तद्धितनिर्देशादेव</q> । एवदेव विवृणेति---
<q>पूर्वपक्षवादिनोऽभिप्रायः अविकृतादिरापदादयं तद्धितः मतौ छः</q> सूक्तसाम्नोः
इत्यस्मिन्नधिकारे विमुक्तादिभ्योऽण् इति मत्वर्थे सामविषयेऽण्‌प्रत्ययोऽयम् । स
चाविकृतादिरापदात् । तस्मादविकृतमेवेदमिरापदम् । यदि हि विकृतं प्रयुज्यते तदा
विकारानुरूपस्तद्धितः स्यात् । विकारे सति आ इरा इतिशब्दरूपं, तत्तु विमुक्तादिषु
न पठितमिति मतौ छ इति छ एव स्यात् । न चासावस्ति । तस्मादविकृतमिरापदं
प्रयोक्तव्यमिति ।</p>
<p><q>कःपुनरत्र तद्धितार्थः</q> । पृच्छतश्चायमाशः-विकारार्थ एवायं तद्धितः ।
गानरूपश्च विकारः प्राप्त एवानूद्यत इति । उत्तरं---<q>इरापदयुक्तं गानं कर्तव्यं
मत्वर्थेऽयम(य)ण्‌प्रत्यय इत्यर्थः । तस्य प्रतिपदोक्तत्वात् लक्षणप्रतिपदोक्तयोः
प्रतिपदोक्तस्यैव ग्रहणात् ।</p>
<p><q>ननु चाप्रगीतत्वाद्योग एव गानयोग एव न सम्भवति</q> । परिहरति-
सम्भवति तद्योगः, तत्कार्यकरणत्वादिति</q> । अयमभिप्रायः-सामकार्यकरणत्वा-
त्तस्य भवति साम्नस्तत्सम्बन्धित्वं तस्मादप्रगीतोपदेशोऽयं तद्धितान्तोपदेशेन ज्ञातः ।
<q>राद्धान्तवादिनोऽपि तद्धितनिर्देशादेव स्वरूपमात्रोपदेशानवगतिः</q> । अस्यार्थः-
﻿<pb n="250"/>
नायं विमुक्‍तादित्वात्तद्धितः । किन्तु तस्य विकार इति । यथा चैवं तथाऽत्र वक्ष्यामः ।
विकारतद्धितेऽस्मिन् स्वरूपमात्रोपदेशो नावगम्यते । गानप्रत्याख्यानेन स्वरूपमात्रो-
पदेशो नावगम्यते । <q>कोऽभिप्राय</q> इति पृच्छतोऽयमभिप्रायः---भवतु विकारतद्धितः
तथापि अप्रगाणरूपो विकारो विधायिष्यत इति ।</p>
<p>उत्तरं---<q>विकारविधाने हि स्वरूपविधानानुपपत्तिः विकारस्य स्वरूपस्य
च विधाने वाक्यभेदप्रसङ्गात्</q> । भवतु तर्हि विकारमात्रविधानं इत्यत्राह---
<q>न चाविहिते स्वरूपे विकारमात्रविधानमुपपद्यते</q> । निराश्रयस्य तस्यानुपपत्तेः ।
न च वाच्यमौपादानिकः स्वरूपविधिर्भंविष्यति इरापदविकारो हि असतीरापदोपदेशे
नोपपद्यत इति अर्थादिरापदाक्षेप इत्यवश्याश्रयणीयप्रथमोपनिपातिस्वरूपविधिनैव
विधेरुपपत्तेः विकारस्य गीतिस्वरूपस्य अर्थप्राप्तानुवादसम्भवात् । तस्माद्विकारस्यायमनु-
वादः । स्वरूपमात्रं तु विधीयते ।</p>
<p><q>केन पुनः प्राप्तस्यानुवादः ? कार्यत एव</q> । न ह्यविकृतं साम्नः कार्यकरं
भवति । कार्यं हीरापदं विहितम् । कथं च तत्सामकार्ये भवति यदि प्रगीताक्षर-
कार्यं भवति । तस्मात् कार्यत एव गानं प्राप्तसनूद्यते ।</p>
<p>कस्मात् पुनः अविकारतद्धितोऽयं उक्तमेतत् विमुक्‍तादित्वादयं तद्धित
इत्यत्राह---<q>वचनसंयोगाच्च नार्थान्तरे तद्धित आशङ्कनीयः</q> । न गिरागिरेति
ब्रूयात् इति प्रक्रमात् वचनमुच्चारणमवगम्यते । तेनेरावचनमिति वचनसम्बन्धान्न
विमुक्‍तादितद्धितोऽयम् । साम्‍नि विषये हि स तद्धितः । न चेरापदोच्चारणमात्रं
साम, किं तर्हि ? सामावयवः । यच्चोच्चारणं गीतात्मकं भवति तच्छब्दविकारात्म-
कमिति विकारतद्धित एवायम् । तस्माद्विकारानुवाद एवायम् । यतोऽयं
स्वरूपमात्रोपदेशों न गीतिप्रख्यातं अत एवाविकृतात् तद्धितोत्पत्तिरदोषः । प्रत्युत
विकृतात्तद्धितोत्पत्तिरेव दोषः । विकृतस्य विकाराभावात् ।</p>
<p><q>अथ विशिष्टविधानं कस्मान्न भवति</q> अप्रगाणरूपविकारविशिष्टमिरापदं
कस्मान्न विधीयते । उत्तरं---<q>सकृत्तद्धितयोरुभयोः सम्बन्धावगतिः</q> क्रिया-
कारकयोरिव कार्ये यस्य विधानं तस्य कुतश्चित्कार्ये विधानम् यथा सोमेन यजेते-
त्यधिकार विधौ । तत्र च परस्परान्वयावगमे सति विशिष्टविधानं यथा सोमेन
करणभूतेन अवच्छिन्नाया यागक्रियायाः । इह च स्तुतिकार्ये इरापदस्य विधानम् ।
﻿<pb n="251"/>
न च विकारो विशेषणम् । किन्तु विकारं प्रति तस्य विशेषणत्वम् । तेन कृत्तद्धितेषु
प्रत्ययार्थप्रधानेषु प्रत्ययार्थविशिष्टप्रकृत्यर्थविधानं नास्ति विशेषणविशिष्टभावानवगमात ।</p>
<p>किञ्च युगपद्विधानमपि क्रियाकारकवन्नोपपद्यते प्रकृतिप्राप्तिसव्यपेक्षा हि
विकारा भवन्ति । कारणकर्तृनिर्देशाश्च ण्वुलादयः क्रियाप्राप्तिसव्यपेक्षाः । प्राप्तायां
प्रकृतौ तत्सव्यपेक्षस्य विकारस्य विशेषणत्वेन विधानं नाप्राप्तायाम् । तथा क्रियायां
प्राप्तायां ण्वुलादयोऽक्रियाविशेषणत्वेन कर्त्रादीन्यपयेयुः नान्यथा । प्रत्ययार्थस्यैव
प्रधानत्वादिति नास्ति विशिष्टविधानम् । तस्मात् प्रकृतिविधानमेव न्याय्यम् न
विशिष्टविधानमिति ।</p>
<p>यत्‍तु <q>प्रयोजनं भाष्यकारेणोक्‍तं प्रप्रपदं प्रप्रीपदं वा प्रयोक्‍तव्यं
पूर्वपक्षे राद्धान्ते च प्रप्रीपदमेवेति । तत् पूर्वाधिकरणस्यैव प्रदर्शितमिति
प्रतिभाति</q> । तत्त्वयुक्‍तमिहेति भावः ।</p>
<p>समर्थयते---<q>यत्पुनरुभयोरप्यधिकरणयोः इति न दोषः</q> । किमिति
पुनरिरापदं परित्यज्य अन्यत्प्रयोजनमुक्‍तं तदाह---<q>कथमिति</q> । उत्तरं---<q>तद्गे-
यमित्युपदेशेन विकल्पो नाप्रगीताशङ्का</q> । उपदिष्टत्वान्न विकल्पः तद्गेयं आई
राचादाक्षासाइ गानविधानाच्च नाप्रगीताशङ्का । प्रप्रपदे पुनः उभयमिदं निरसनीयमिति
तदेवाधिकरणद्वयस्य प्रयोजनम् ।</p>
<p><q>इति श्रीमहामहोपाध्यायशालिकनाथमिश्रकृतौ
ऋजुविमलायां पञ्चिकायां नवमाध्यायस्य
प्रथमः पादः</q></p>
﻿<pb n="252"/>
<p><q>।। नवमाध्यायस्य द्वितीयः पादः ।।</q></p>
<lg><l>।। १ ।। सामानि मन्त्रमेके स्मृत्युपदेशाभ्याम् ।। १ ।।</l></lg>
<p>अत्र भाष्यकारेण किं गीतिविशिष्टं मन्त्रवाक्यं साम उत गीतिमात्रमेवेति
विचार्य वर्णकान्तरमारब्धम् । किं नित्यान्यूहसामानि उतानित्यानीति । तत्र वर्णि-
तेऽपि कस्माद्वर्णकान्तरमित्यत्राह---<q>अत्र द्वितीयाध्यायचिन्तया सहार्थान्तर-
वर्णनं सप्तमाध्यायेन सहापौनरुक्त्यकथनार्थम् । इह पुनरुत्तरविवक्षयैव
परिहारः । अत्र पूर्वोत्तरपक्षावपरिहार्यावेवेति अधिकरणान्तरवर्णना</q> ।
अस्यार्थः---यस्मादिह नवमे उत्तरविवक्षयैव पुनरुक्तिपरिहारः अत्रापि परिहारे पूर्वोत्तर-
पक्षरचना कर्तुं न युक्ता । न च ताव(सा)परिहार्यावेवेत्यधिकरणान्तरवर्णनं कर्तुं
शक्यते, सूत्रकारेण साक्षात् कृतत्वात् तस्मादेतद्दोष1परिहाराय वर्णकान्तरं कृतम् ।</p>
<p>कस्मात्पुनरत्रोत्तरविवक्षयैव परिहारो यावता द्वितीयेनाध्यायेन सहान्यथैव
पौनरुक्त्यं परिहृतम् । द्वितीये हि प्रगीतेपि मन्त्रवाक्ये साम्ति मन्त्रत्रेविध्यं सिद्ध‍यति ।
2तदर्थं च गीतिषु सामाख्येत्युक्तम् । तेन नैतेन अ(त)त्र प्रयोजनं गीतिमात्रं सामेति
तत्राह---<q>द्वितीयेन सह यदर्थान्तरवर्णनं तत्सप्तमाध्यायचिन्तया सह[ा/?/]
पौनरुक्त्यार्थं</q>, सप्तमाध्यायचिन्तया तु यत्पौनरुक्त्यं तस्योत्तरविवक्षयैव परिहारः ।</p>
<p>ननु नित्यानित्यविचारोऽयमिहासङ्गत इत्यत्राह---<q>इदं चाधिकरणमुत्तर-
चिन्तार्थमौपोद्धातिकमिति</q> । यदि नित्य ऊहः ततः औक्‌थिक्यमूहसामस्वरूप-
निर्णयप्रयोजनं सूत्रजातं जैमिनिना नारब्धव्यम् । प्रारभ्यमाणं वा स्वरूपवर्णनाय यथा-
वस्थितस्वरूपकथनाय न कार्यौपयिकतया कार्यभूतोहोपायत्वेन न प्रारब्धव्यम् ।
अथ तु कृतक ऊहस्ततो यथान्यायं यथावचनं चोहः कर्तव्य इति तत्परमौक्‌थि-
क्यमारब्धव्यम् ।</p>
<note>1. R दोषभयेन</note>
<note>2. R त्रैविध्यसिद्ध‍यर्थ</note>
﻿<pb n="253"/>
<p>नन्वनित्यत्वेप्यवकाशो नास्ति तस्यापि पठितत्वात् इत्यत्राह---<q>ऊहश्च तदनु-
सारेण न्यायानुसारेण</q> पठितोऽपि त्यक्तव्योऽपठितोऽपि पठनीय इति व्यामोहस्यापि
सम्भवादेकान्ततः पाठपरतन्त्रैर्न भवितव्यमिति1भावः ।</p>
<p>तत्र स्वाध्यायवत् छन्दोगानां नित्यवदुपचारं व्यपदेशं च दृष्ट्वा चिकीर्षित
ऊह इत्यूहोपदेशभ्रान्त्या अनित्यतापरोऽयमुपदेश इति भ्रान्त्या पूर्वः पक्षः । चिकीर्षितो
हि कर्तुमिष्टः इष्टश्च[ा/?/]नित्य एव भवति । अनित्यस्य न्यायापेतत्वेऽनिष्टत्वसम्भवात् ।</p>
<p>राद्धान्तस्तु एके तावदौक्थिक्यं जानन्तोऽपि सामोहनं प्रत्यालस्यात् अन्ये-
नौक्तिक्यविदोहितं साम पठन्ति । अन्ये पुनः औक्थिक्यशास्त्रापरिज्ञानाच्चोहितुम-
जानन्तः पठन्ति । औक्थिक्यशास्त्रापरिज्ञानं पुनरालस्येन । गुरुसेवां प्रत्यशक्यता-
च(क्त्या वा)ग्रहणधारणविषया । तदिदं 2पठनं स्वाध्यायवदुपचारस्य मूलम् ।
नित्यवत्पाठान्नित्यभ्रमोऽयं छन्दोगानां चिकीर्षित इति । प्रत्युत कार्यतामूहस्य ज्ञापय-
त्युपदेशः । कर्तुमिष्टत्वाभिधानात् । यत एवमनित्य ऊहः तस्मान्न‍यायापेतं नोहित-
व्यमित्याह । अवकाश3सम्भवान्‍न्यायश्चिन्त्यते ।</p>
<p><q>।। कर्म वा विधिलक्षणम् ।।</q></p>
<p>इहाक्षेपेण प्रवर्तत इत्युच्यते भाष्यकारेण । <q>कः पुनरसावाक्षेपः ?</q> उत्तरं-
<q>रथन्तरमिति द्वितीयानिर्देशस्तावत् उपन्यस्तः, तत्र कोऽभिप्रायः ?</q> उत्तरं
<q>---आख्यातार्थवाचिनि</q> नाम्नि4 द्वितीया श्रूयमाणा न कर्माख्यस्य कारकस्य
ईप्सिततमत्वं विहन्ति कर्ममुख्यद्वितीयान्तनामधेयप्रदर्शनेन क्रियाया एवेप्सितत्वात्
यथा ओदनपाकं पचतीत्यस्मिन् वाक्ये ओदनस्येप्सिततमत्वाविघातः पाक एव हि
प्राधान्येन निर्दिश्यते । एवमत्रापीति हेतौ द्वितीयोपन्यासः ।</p>
<p>यत्पुनरिदमुक्तं अकर्मकाले प्रयोगात् <q>प्रधानकर्म सामेति तदयुक्तमिति
मन्यन्ते । कथं</q>? उत्तरं---<q>यदि प्राधान्यमृचो ब्रुवते मीमांसकाः तर्हि अर्थाभि-
<note>1. R न पठितव्य</note>
<note>2. R पठितं</note>
<note>3. A काशासम्भव</note>
<note>4. A साम्‍नि</note>
﻿<pb n="254"/>
<q>धानव्यापृताया एव ऋचो गुणभूतं सामेति ब्रुवते</q> । अस्यार्थः---अकर्मकाले
साम्नः प्रयुक्तत्वात् पुनः कर्मणि प्रयोगो न स्यादिति संस्कारकर्मपक्षे दूषणमापद्यते
तच्चेदम(च)दूषक्षम् । ये च संस्कारतां साम्नो मन्यन्ते तेप्यर्थाभिधानं कुर्वन्त्या ऋचः
संस्कारकं सामेच्छन्ति । तत्र यद्यकर्मकाले संस्कृतया1 वा अर्थाभिधानं क्रतूपयोगि
कृतं भवेत् तदा पुनः क्रतौ कार्याभावात् ऋचः संस्कारो न क्रियेत । नचाकर्मकाले
अभिधानं स्तुत्या स्मृत्या वोपयुज्यते । यथा नोपयुज्येत तथाऽऽह---<q>स्तुतिस्तावत्क-
र्मकाले एव चोदिता प्रयाजादिवत् पृष्ठैः स्तुवत इत्यादिभिः । स्मृतिरपि</q>
कर्मकाले चार्थात् प्राप्नोति । कर्मकाल एव स्मृतेरपेक्षितत्वात्2 । नहि अस्मृतमनुष्ठातुं
शक्यत इति । तेन कर्मकाले स्तुतये स्मृतये वाऽर्थाभिधानसिद्ध‍यर्थं पुनः साम्नः
प्रयोग उपपद्यते । यतोऽर्थाभिधानविशिष्टाया ऋचः संस्कारेऽङ्गीक्रियमाणे न
कश्चिद्दोषः । एवं चेन्नैव ऋचः प्राधान्यमिच्छन्ति तेप्य(स)दृष्टसंस्कारं ब्रुवते येन
पुनः क्रतौ प्रयोगो न स्यात् । <q>यद्यकर्मकालमध्ययनं 2स्तुत्या स्मृत्या वा नोप-
युज्यते तर्हि अकर्मकालस्याध्ययनस्य किं प्रयोजनमिति चेत्</q> ।</p>
<p>उत्तरं---<q>भवतु तस्य दृष्टं अदृष्टं वा प्रयोजनं</q> किं न एतेन प्रयोजन-
विचारेण । कर्मकाले तावत् गुणभूतेति सिद्धं (कर्मकाले) दृष्टार्थत्वात् अभिधानस्य
अनभिव्यक्तस्यानभिधायकत्वात् ।</p>
<p><q>अत्रोच्यते---अविषयज्ञो मातृमान् अस्याधिकरणस्य । कथमविष-
यज्ञः</q> ? उत्तरं-<q>अत्रापि हि नैव कर्मार्थतामङ्गीकृत्य गुणप्रधानभावश्चिन्त्यते
गीतेरक्षराणां च, किं तर्हि प्राठमात्राभिप्राया एषा चिन्ता</q> । अस्यार्थः---न
कर्माङ्गभूतां गीतिं गृहीत्वा किमक्षराणां प्रधानत्वं गीतेर्गुणभावो यदि वा विपरीतं-
मितीयं चिन्ता । किन्तु स्वाध्यायोत्पन्नसामस्वरूपमाश्रित्य चिन्त्यते---इयं किं गीते-
रक्षराभिव्यक्तिरूपत्वात् सवदैवाक्षराभिव्यक्त्यर्थता अवघातादीनामिवावहन्यमानार्थता,
अथवा सर्वत्र स्वप्रधानतैव अनीप्सितकर्मयुक्तानामिव हिरण्यभरणादीनामिति ।</p>
<p>तत्र राद्धान्तस्तावत् अक्षरग्रहणस्यापि कार्योपयोगितया न शक्यतेऽनीप्सित
त्वं वक्‍तुम् इति संस्कार एवेदमिति प्रक्रान्तः । पूर्वपक्षवादी तु आक्षिपति---<q>सत्य</q>-
<note>1. R संस्कृताच्च</note>
<note>2. ” श्रुत्या</note>
﻿<pb n="255"/>
<q>मनया युक्त्या प्राप्‍नोति गुणभावः साम्नः</q> । किञ्च कर्मकाले यदध्ययनं तत्रा-
भिधानमप्रयोजनं स्तुतेः स्मृतेश्च तदानीमचिकीर्षितत्वात्1 इति हेतोरभिव्यक्तिरूपस्य
संस्कारस्यानुपयोगात् पुरुषार्थत्वं गीतेः । अक्षरार्थत्वेऽङ्गीक्रियमाणे तत्सिद्ध‍यर्थमदृष्टं
कार्यं कल्पयितव्यम् । क्लृप्ते च तस्मिन् कर्मकालेपि सान्नो दृष्टार्थतैव । कुत इत्याह-
<q>नहि अवघातादीनामिव गुणप्रधानावगमः शक्यते कल्पयितुम्</q> । अन्यथा
यद्यक्षरेषु कार्यं न कल्प्यते तदाऽक्षराणां प्रधानभावः साम्नश्च गुणभावः कल्पयितुं
न शक्यते यथाऽवघातादीनाम् । यावद्धि तेषामपि व्रीहिगतं कार्यं न कल्प्यते
न तावत् गुणभावः । तत्र कार्ये कल्पयितव्ये बहिःप्रयोगेऽभिधानानुपयोगाददृष्टमेव
कार्यं कल्पयितव्यम् ।</p>
<p><q>कल्पिते च तस्मिन् अन्तः प्रयोगेऽपि तदेव कार्यमवैलक्षण्यात् ।
तथाच सति पिष्टपेषणन्यायात् अप्रयोगस्साम्नः</q> । यथा पिष्टस्य पेषणं न
शक्यते तथा संस्कृतस्यापि संस्कार इति पुनरप्रयोगः । अस्ति च ऋचोऽसौ इति
कर्मैव साम्न ऋचो वदामः ।</p>
<p><q>ननु प्राधान्येऽपि साम्नः किमिति बहिः कर्मणि च प्रयोगः</q> । उत्तर
---<q>अधिकारान्तरान्न दोषः</q> । बहिस्तावदधिकारान्तरसिद्ध‍यर्थं प्रयोगः वचनान्तरेण
प्रयाजादिवदङ्गत्वावगमात् श्रुतोपकाराय कर्मणि प्रयुज्यत इत्यविरुद्धमुभयम् ।</p>
<p><q>यदि प्रधानं साम कथं तर्हि ऋगन्तरसम्बन्धः कवतीषु रथ-
न्तरमिति । पृच्छति---कं वाऽत्र दोषं मन्यते भवान् ? ।</q> उत्तरं---<q>अयमेव
दोषो यदृगन्तरसम्बन्धो नाम</q> । कुतोऽयं दोष इत्याह---<q>यथोत्पन्ना एव
हि प्रत्यभिज्ञायन्ते संस्काराः नार्थान्तरयुक्ताः कृष्णलेष्विव पाकादयः</q> ।
अस्यार्थः---योऽपि प्रधानकर्म सामेच्छति सोऽपि दृष्टेन रूपेण ऋक्‌संस्कारकत्वं
साम्न इच्छत्येव । किन्तु संस्कारार्थता नास्तीत्युच्यते । ततश्च ऋगन्तर-
सम्बन्धेपि प्रत्यभिज्ञाया अभावः यथा कृष्णलेषु पाकस्य यस्मिन्नेव द्रव्ये प्रतीताः
संस्काराः तद्गता एव प्रत्यभिज्ञायन्ते नार्थान्तरगताः । यद्यर्थान्तरे प्रत्यभिज्ञा नास्ति
<q>कथं तर्हि श्रपणविधानं कृष्णलेषु प्रधानपदार्थस्वरूपाभावे विधिरपि नोप-
पद्यत इति भावः</q> । उत्तरं-<q>इदं दशमे वक्ष्यामः</q>, यथा विधानं तं सप्रकारं दशमे
<note>1. R अविवक्षितत्वात्</note>
﻿<pb n="256"/>
वक्ष्यामः । भवति च श्रपणशब्दाभिधेयता कृष्णलेष्वपि । श्रपणस्य प्राकृतस्य
पाको न भवति कार्याभावेनाप्रत्यभिज्ञानात् । एतच्चोद्यं पक्षद्वयेपि ।</p>
<p><b>अत्रोच्यते---युक्तं तत्र प्रधानार्थस्य अनभिनिर्वृत्तिः । इह पुनः
ऋगन्तरेणापि गीतिः अभिनिर्वर्तत एव</b> । अस्यार्थः---युक्तं 1तत्र कृष्णलेषु
अप्रत्यभिज्ञानं प्रधानस्यार्थस्य पाकजगुणस्य कृष्णलेष्वनिष्पत्तेः । कार्याभावेन 2प्राकृत-
पाकप्रत्यभिज्ञा नास्ति इति मन्यते । इह पुनः ऋगन्तरेणापि गीतौ निर्वर्त्यमानायां
प्रत्यभिज्ञाऽस्त्येव । तेन सैवेयं गीतिः । गीतिमात्रं च सामेत्यदोषः । ऋगन्तरसम्बन्धश्च ।
तदिदं पाकयज्ञवत्3 द्रव्यान्तरेपि प्रत्यभिज्ञाऽस्तीत्युक्तम् ।</p>
<p><b>एवं प्राप्तेऽभिधीयते-गुणभूतं साम; कुतः ?</b> यस्मादृगक्षराणामर्थाभि-
धानं नियोगसिद्धावनौपयिकं न शक्यते वक्तुम् । यदि हि अर्थाभिधानं नियोगसिद्धा-
वनौपयिकं स्यात् तदा तदर्थमृगक्षरसंस्कारो न भवेत्4 औपयिकन्तु तन्मात्रप्रामाण्या-
भिधानात् । उक्तं मन्त्राणामपि प्रामाण्यं प्रमाणलक्षणे । वस्तुस्वभावेन चाक्षराभि-
व्यक्तिः संस्कारोऽक्षराणां प्रतीयते । इदानीमाक्षेपहेतुदूषणायोपक्रमते---<b>या पुन-
र्द्वितीया सामविनियोगे वा रथन्तरं पृष्ठं कुर्यात् इत्येवमादिषु (अ)प्रैषे
चालौकिके वैदिके च चन्द्रं गायेत्येवमादिषु दृश्यते । तत्र या तावत्
रथन्तरं पृष्ठं कुर्यादिति सा गुणभूतसाम्न्युपपद्यते । अन्यथा हि पृष्ठसम्बन्धो
न स्यादिति दर्शितं भाष्ये</b> । पृष्ठशब्देन स्तुतिरूपः क्रियाविशेषः उच्यते । यदि
रथन्तरशब्दोऽपि प्रधानकालकर्मवचनः स्यात् तदा प्रधानकर्मणः कर्मान्तरेण साध-
यितुमशक्यत्वाद्रथन्तरादिभिः सम्बन्धो न स्यात् । संस्कारकर्मत्वे(हि)तु गुणाभि-
धानसमर्थाक्षरसंस्कारद्वारेण व्यक्तमेव साधनत्वं यथाऽभिक्रमणस्य प्रयाजहोमे ।</p>
<p>यत्पुनश्चन्द्रं गायेति तद्विनियोगवशादविवक्षितमर्थाभिधानं प्रैषे हि सामप्रयो-
गार्थमेव पुरुषः प्रेष्यते तेन सामप्रयोगपरत्वात् प्रैषविनियोग(पर)स्य तद्वशादर्थाभिधानं
अविवक्षितं तेन युक्तो द्वितीयानिर्देशः । <b>किण्वमवहन्तीतिवद्विकारः</b> यथा किण्व-
<note>1. A. adds. न</note>
<note>2. R. प्रकृता एव</note>
<note>3. R. वदित्युक्तम्</note>
<note>4. R. औपाधिक</note>
﻿<pb n="257"/>
मवहन्तीत्यत्र विद्यमानोऽपि किण्वविकारो न विवक्षितः तथेहाप्यर्थाभिधानं; नचैतावता
स्वभावहानं शक्यते वक्‍तुं प्रमाणान्तरावगम्यत्वादर्थस्य 1सामप्राधान्यलक्षणस्य ।</p>
<p>यत्तु लोके माणके रथन्तरं गायेत्येवमादि तत्र गातृत्वपरीक्षया प्रधाननिर्देशः
गातृत्वं माणवकस्य परिचिकीर्षितमित्यदोषः । परीक्षमाणस्यैव प्रैषः । तत्र चार्थाभिधान-
स्याविवक्षितत्वात् युक्त एव द्वितीयानिर्देशः । तस्मादस्यापि लौकिकस्य प्रैषस्यान्य-
परत्वान्न सामस्वभावविधातिता । यत्पुनर्बहिरध्ययनं तदनूह्यानां साम्नां स्वाध्याय-
विधिकारितमेव । तस्य च स्वाध्यायविधेः पुरुषार्थत्वे सत्यपि नादृष्टार्थता, दृष्टो हि
तस्यार्थः कर्मावबोधनं नामेति न्यायात् । तत्राक्षराणामर्थावबोधार्थमध्ययनं गीतेस्तु
स्वरूपाभ्यासाय । न ह्यनभ्यस्तं साम कर्मणि प्रयोक्तुं शक्यते । <q>ऊह्यानां पुनर्वचन-
प्राप्तेर्न्यायप्राप्तेश्च सङ्कटावगमादनपेतशिष्याचार्यसम्बन्धस्यैव दृष्टार्थस्यैवा-
भ्यासस्य नैवाधिकारान्तरमस्तीत्यदोषः</q>-अस्यार्थः- ऊह्यानां तु यद्यप्यनपेतः
1शिष्याचार्यसम्बन्धः तथाप्यभ्यासो दृष्टार्थ एव । वचननिबन्धना हि या प्राप्तिः
न्यायनिबन्धना च सा सङ्कटावगमेति । न्यायवचनविदा ऊहितानां साम्नामभ्यासः ।
अतो न तत्रापि कर्मकाले पुनः प्रयोगेप्यधिकारान्तरकल्पना । तेन गुणकर्मत्वेन(पि)
युक्त एव बहिः प्रयोगः । तस्माद्ग‍ुणभूतं सामेति सिद्धम् ।</p>
<p>नन्वेवमभ्यासार्थेपि संस्कारे कृते पुनस्संस्कारो नोपपद्यत इत्यत्राह---<q>पिष्टपेषण-
न्यायस्तु विनियोगान्तरादभ्यासाच्च परिहृतः</q> । कर्मकाले पुनः प्रयोगः कर्मणि
विनियोगान्तरस्याविद्यमानत्वात् बहिश्च प्रयोगाभ्यासाय । तदिदमुक्तं तावत्काल-
मनवस्थानाच्छक्यत्वाच्चेति । यदि बहिः प्रयोगे(कु)कृतः संस्कारः कर्मकालं यावदव-
तिष्ठते तदा पुनरन्तःकर्मणि प्रयोगो न स्यात् अशक्यो वा यदि भवेत्संस्कारः न
चैतदुभयमप्यस्ति इति ।</p>
<lg><l>।। ३ ।। तृचे स्याच्छ्रुतिसंयोगात् ।। १४ ।।</l></lg>
<p><q>ननु प्रधानभूतासु ऋक्षु श्रूयमाणा सङ्ख्या कथं सामसाधनतया
शक्यतेऽवगन्तुम् । यतो ग्रहे प्रधानभूते श्रूयमाणा न संमार्गं प्रति प्रधान-
भूता तथा त्रिसङ्ख्यापि प्रधानभूतास्वृक्षु श्रूयमाणा न सामसाधनतया
1. A अनपेक्षितः
﻿<pb n="258"/>
<q>शङ्कितुं युक्ता</q> । उत्तरं---<q>अन्यथा हि विधानानुपपत्तेः</q> यदि हि सामर्निवृतौ
सङ्ख्या साधनत्वेन नोपदिश्यते तदा विधानमेव न स्यात् । तेनार्थसाधनभाव-
मृचामाश्रित्य साम्नि सङ्ख्याविधानमाशङ्कि(श्रि)तम् । तदाह---<q>न हि असाधन-
भूतासु ऋक्षु श्रूयमाणा सङ्ख्या नियन्तुं शक्यते</q> । ननु किं तया नियतयेत्यत्राह
---<q>अनियम्यमाना च कार्येऽनन्वयिनी स्यात्</q> गुणवचनेन स्मृतौ साम्‍नामेवैका-
समाप्तिपक्षः । ननु ग्रहैकत्ववत् भवतु कार्यानन्वितेति परमतमाशङ्क‍यति---<q>भवत्विति</q> ।
दूषणमाह---<q>प्रतीतावप्यनन्वितता प्राप्नोति</q> । यथैकत्वं कार्येऽनन्वितमपि प्रतीताव-
न्वयि(य)तथा त्रिसंख्या न स्यात् बहुष्वपि क्रियमाणस्सम्मार्गः एकस्मिन्नपि क्रियते ।
साम्‍नस्तु एकैकर्क्‌समाप्तिपक्षे नास्त्येव त्रिसङ्ख्यासम्बन्धः । इममेवाभिप्रायं विवरीतुं
चोद्यं तावदाह-<q>ननु समासात्प्रतीतावन्वयं को वारयति समासपदत्वादस्य
तृचशब्दस्य</q> । त्रिङ्ख्याया ऋक्‌सम्बन्धोऽवगम्यत एव । ग्रहस्य चैकत्वसङ्ख्यया
समन्वयो विभक्तियोगात् यथा ग्रहं सम्मार्ष्टीति विभक्तियोगेनैकत्वं ग्रहसम्बन्धि
प्रतीयते । तथा त्रित्वमपि ऋक्‌सम्बन्धि समासादिति । परिहरति---<q>युक्तं तत्रो-
द्देश्यो हि स न क्लृप्तकार्यापेक्षः</q> । अस्यार्थः---न ग्रहमात्रसम्बन्धेन प्रतीत्यन्वयित्वं
किं तर्हि सम्मार्गसम्बद्धावस्थासम्बन्धित्वेन । अस्ति च तत्र सम्मार्गसम्बद्धस्यापि
ग्रहस्यैकत्वेन सम्बन्धः । सम्मार्गविधौ ग्रहस्योद्दिश्यमानत्वात् प्रत्युद्देश्यं च विधेप-
सम्बन्धात् । यदि सम्मार्गस्य क्लृप्तं कार्यं स्यात् अनेकग्रहवर्त्येव तदपेक्षोऽयमुपदेशः1
स्यात् तदा प्रत्येकं सम्मार्गसम्बन्धो नास्तीत्येकत्वं प्रतीताव(य)नन्वितं स्यात् । न च
सम्मार्गस्यानेकवर्ति कार्यं क्लृप्तमपेक्ष्यायमुपदेशः, <q>अयं पुनः क्लृप्तकार्यापेक्षो
विनियोगः</q></p>
<p>अस्यार्थः---स्तुतिः साम्‍नः कार्यमवगतं एकैव च ऋक् गुणाभिधानलक्षणां
स्तुतिं करोति नर्क्‌समुदायः । ततश्चार्थात् स्तुतिसाधनभूतसामर्निवृत्तिरेकैककार्यैव
(च)तथाभूतर्क्‌सम्बन्धिनी च सङ्ख्या समासात् प्रतीयते । न च क्लृप्तमृचः
कार्यमपेक्ष्यायं त्रिसङ्ख्याविनियोगः त्रिसङ्ख्यासम्बन्धः ततश्च (अ)प्रतीतावप्यनन्वितत्वं
तदाह---<q>न चेत् कार्येण सङ्ख्या सम्बध्यते कथमस्यासम्बद्धमन्वयं प्रतीमः</q>
विधीयमाना हि सङ्ख्या कार्यान्वयिनी भवति । यद्यपि ऋच एकैकस्याः स्तुति-
साधनता तथा च सति त्रित्वसङ्ख्याविनियोगवशेन साम्ना स्तुवीतेति सामशब्दः
सामावयवलक्षणार्थो विज्ञायते । यदि पुनरेवं नाश्रीयते तदा त्रिसङ्ख्यानन्वयः ।
<note>1. यमुद्‌देशः</note>
﻿<pb n="259"/>
एवं च शाब्दप्रत्याय्यमेकत्वमाश्रित्योक्तम् । <q>तत्र पुनः न विभक्तेर्वचनमेवैकं
प्रयोजनमिति नान्तरीयकः सङ्ख्यासम्बन्धो दर्शितः</q> । अस्यार्थः---यत्परो हि
शब्दः स शब्दार्थः । ग्रहं सम्मार्ष्टीति नैकत्वपरा द्वितीया किन्तु कर्मत्वपरा तेना-
विवक्षितो नान्तरीयक एकत्वसम्बन्धः । <q>इह तु निर्निमित्तत्वादशब्दार्थः
प्राप्‍नोति</q> । इह तु त्रिशब्दप्रयोगे निमित्तान्तरं नास्तीति त्रिसङ्ख्या-
सम्बन्ध एव विवक्षितः । स चानन्वित इत्यशब्दार्थ एव स्यात् अन्विताभिधायि-
त्वाच्छब्दस्य । अशब्दार्थत्वे च प्रमादनिमित्तकस्त्रिशब्देन1 सह समभिव्याहारः स्यात्
प्रमादश्च पुरुषाश्रय इति पौरुषेयत्वापत्तेः स्थितस्य प्रामाण्यस्योद्धारप्रसङ्गः । तस्मात्
सत्यप्यृचां प्राधान्ये (न) सङ्ख्यानुरोधेनार्थलक्षणः साधनभावो वर्णनीयः । दर्शितं च
प्रधानभूतानामपि अर्थनिष्पादकत्वं, प्रधानमपि ग्रहादि सम्मार्गं साधयत्येवेति वदता ।
तदाह---<q>तस्मात् सड्ख्यानियममपरित्यजता प्राधान्यमृचामभ्युपगमनीयम्</q> ।
एकेन साम्‍ना तिस्र ऋचः संस्कार्या इत्यभ्युपगमनीयम् । यत एवमतः सामावयवाभि-
व्यङ्ग्यं स्तुतिवाक्यं मन्वानो रथन्तरं पृष्ठं भवति इति रथन्तरशब्देन रथन्तरावयव-
लक्षणया अविरुद्धं मन्यते पूर्वपक्षवादी । आख्यातसम्बन्धि विधेयमभ्युपगतं भवति
तृचे साम क्रियत इति सामकृतावेव त्रिसङ्ख्योपदेशात् । सिद्धान्ते(हि)तु स्तुतौ
सङ्ख्योपदेष्टव्या, साम क्रियत इति सामशब्दश्च लक्षणया वर्णितो भवति । साम-
शब्देन हि सिद्धान्ते सामाभ्यासो लक्षणीयः । तन्न कृतं भवति ।</p>
<p><q>एवं प्राप्तेऽभिधीयते---नैतदुपपद्यते सामनिर्वृत्तिरेव त्रिसङ्ख्यायाः
कार्यमिति</q> । कुतः ? उपदेशपूर्वकं हि कार्यावधारणम् । भवत्वेवं तथापि
किमिति सामनिष्पत्तिः कार्या न भवतीत्यत्राह---<q>मुख्यश्चायमुपदेशो रथन्तरं पृष्ठं
भवति बृहत पृष्ठं भवति इति</q> । मुख्यशब्देन प्रथमभाव्युक्तं स्तुतिर्हि साम्नः
कार्यमवगम्यते पश्चादेकं साम तृचे क्रियत इति वर्णनीयः । भवतु मुख्यस्तथापि
किमित्याह---<q>प्रत्य/?/चं स्तुतिः परिसमाप्यते प्रायशः</q> । प्रायेणैकर्ग्गुणाभिधानं
करोति, नर्क्‌ससुदायः । प्रायग्रहणं क्‍वचिदर्धेन क्‍वचित्पादेन स्तुतिः परिसमाप्यत
इति दर्शयितुम् । भवत्वेवं तथापि किमित्याह---<q>एवं सति स्तोत्रसाधनत्वेऽवगते
साम्‍न उपदेशान्नावयवस्य तत्कार्यमिति शक्यते कल्पयितुम्</q> । अस्यार्थः---
यदि हि प्रर्त्य/?/चं स्तुतिः परिसमाप्यते व्यासज्य च गानं क्रियते तदा रथन्तरं पृष्ठं
<note>1. तृचशब्देन A.</note>
﻿<pb n="260"/>
भवतीति रथन्तरावयवो रथन्तरशब्देन लक्षयित्वा पृष्ठसंज्ञके स्तोत्रे विनियोक्तव्यः । न
चैतच्छक्यते उपदेशतः सामकार्यतया स्तुतेः अवगतत्वात् तत्पूर्वकत्वाच्च त्रिसङ्ख्यो-
पदेशस्य । कथं तत्पूर्वकत्वमित्यत्राह---<q>कार्यापेक्षश्चायमुपदेशः एकं साम तृचे
क्रियत इति</q> । योऽपि सामनिर्वृत्तावेव त्रित्वसङ्ख्योपदेशमिच्छति तेनापि साम्‍नः
कार्यावगम्योऽयं त्रिसङ्ख्योपदेशो वक्तव्यः 1मानान्तरावगतकार्यस्य शेषित्वात् ।</p>
<p>ननु च यद्यप्ययं तत्पूर्वकस्त्रित्वसङ्ख्यानियमः2 तथापि निर्विषयोऽयमिति वरं
रथन्तरावयवलक्षणा । तदाह---<q>ननु च निर्विषयोऽयं नियम इत्युक्‍तं</q> साधन-
त्वेनाचोदनादृचः । यदि ऋक् स्तुतिं प्रति साधनत्वेन चोदिता स्यात्3 तदाश्रया
त्रिसङ्ख्या स्तुतौ विधीयेत । न चैतदस्ति । परिहरति---</p>
<p><q>अत्राभिधीयते---ननु च भवतापि पूर्वपक्षिणाऽर्थ एव सामनिष्पत्ता-
वृचः साधनभावः त्रिसङ्ख्यानियमहेतुरुपन्यस्तः, ममापि असावेव
भविष्यतीति</q> स्तुतावपि एवमस्त्येव चर्चः साधनत्वं, यद्येवं कस्तर्हि राद्धान्तस्य विशेषः
इत्याह---<q>अयं तु विशेषः उपदेशानुरोधिनी कार्यकल्पना कृता भवति ।
रथन्तरं पृष्ठं भवती</q>त्युपदेशानुरोधेन साम्‍न एव कृत्स्‍नस्य स्तुतिः कार्यंमिति
कल्पितं भवति । स्तुतिनिष्पन्नश्चार्थसाधनभावः सिद्धान्तिनोक्त इति । पृच्छति---
<q>क्‍व पुनरसावार्थसाधनभावः</q> ? उत्तरं---<q>स्तुताविति ब्रूमः</q> । स्तुतौ हि सामनियमः
स्तोत्रनियमश्च पठितः । सामनियमो रथन्तरं पृष्ठं भवतीत्यादिषु ऋङ्‌नियमः कवतीषु
रथन्तरमिति । स्तोत्रनियमः पञ्चदश आर्भवः पवमान इति पठितः । तत्र यथा-
कथञ्चिदनियमात् स्तोत्रपूरणे प्राप्ते तदर्थमिदं नियमवचनमित्येकं साम तृचे क्रियत
इति प्रत्यृचं गानमिति सिद्धम् ।</p>
<p>ननु साम क्रियत इति सामशब्दोऽभ्यासलक्षणार्थः स्यादश्रतस्तुतिसम्बन्धश्च
त्रिशब्दस्येत्यत्राह---<q>मुख्योपदेशानुरोधेन च कार्यनियमनियोगानां स्वार्थ-
सिद्धेर्न लक्षणा पदार्थसम्बन्धो वा (न) दोषः</q> । कार्ये ये नियमनियोगास्तेषां
मुख्योपदेशानुगुण्येनार्थो वर्णनीय इति पूर्वमुक्तम् । तेन लक्षणा पदान्तरसम्बन्धश्च
न दोषः । <q>सनिदर्शनं प्रयोजनमुक्‍तम्</q> ।</p>
<note>1. R. शास्त्रावगत.</note>
<note>2. A. विनिओगः</note>
<note>3. तदाऽप्राप्ता A.</note>
﻿<pb n="261"/>
<lg><l>।। ४ ।। तदभ्यासः समासु स्यात् ।। २१ ।।</l></lg>
<p><q>तृचे गानं कर्तव्यमित्येतावत्समधिगतं, समासु गेयं विषमासु वा
गेयमिति न शास्‍त्रं भवति</q> । विषमत्वेपि त्रिसङ्ख्योपपत्तेः । तस्मादनियमं
पूर्वपक्षवादी मन्यते ।</p>
<p><q>एवं प्राप्तेऽभिधीयते---सत्यं वचनस्यायमगोचरः समास्वेव गेय-
मिति । तथापि समास्वेव गानं कर्तव्यम्</q> । कुतः ? उत्तरं-(विषमा) <q>असमास्वेव
गाने क्रियमाणे अश्रुतो विकारः कृतो भवति साम्नः</q> । न च वचनादृते अश्रुत-
करणं युक्तम् । यावानेव श्रुतस्योत्सर्गे दोषः तावानश्रुतकल्पनायामिति समास्वेव गानं
कर्तव्यम् । विकारस्तु भाष्यकारेण प्रदर्शितो लघीयस्यामृचि गीतेः संशरणम् ।
बृहत्यां विलेश इति । <q>निदर्शनमुक्तम्</q> ।</p>
<lg><l>।। ५ ।। नैमित्तिकं तूत्तरात्वमानन्तर्यात् प्रतीयेत ।। २३ ।।</l></lg>
<p><q>ननूत्तरयोर्गायतीत्ययमुपदेशः किमर्थमिह चिन्त्यते ?</q> उत्तरं---<q>ऊह-
सिद्ध‍यर्थं चिन्त्यते</q> । एतदेव विवृणोति-<q>उत्तरापठितेषु ऋगर्धपादेषु उत्तरयो-
रित्यनेन गृह्यमाणेषु, प्रागाधादिकार्यं कर्तव्यं योन्युत्तरासु नैवं स्यात्</q> योन्य-
पेक्षया उत्तराणां व्यवहितानामव्यवहितानां वा यथोत्पन्नानामेव सम्भवात् । तस्मादय-
मुपदेशो विचारयितुं युक्तः । तत्र पूर्वपक्षवादी उत्तराभिधानमविशिष्टं मन्यते यथा रूढि-
यौगिकयोरभिधाने विशेषः तथात्र न भवति । उभयोरुत्तराशब्दस्य रूढत्वात् । सत्य-
मविशिष्टः पदार्थः, 1अभिधेयस्यार्थान्तरापेक्षित्वं तु विशेषः । योन्यपेक्षमुत्तरात्वं
योन्यवधिकग्रहणं उत्तरासंज्ञिकास्तु निरपेक्षा इति ।</p>
<p><q>राद्धान्तवादी तु मन्यत</q> इति सम्बन्धः । <q>सापेक्षनिरपेक्षयोश्च निरपेक्षं
बलीयः</q> शीघ्रावगमात् यतस्तस्मादुत्तरास्वेव गानं कर्तव्यमिति । <q>शेषमुक्तम्</q> ।</p>
<p><q>एवं वा</q></p>
<p><q>यद्योन्यां तदुत्तरयोरित्यत्रोत्तरासंज्ञिता एव ग्राह्या इति स्थितम् ।
तथा समासु गेयमित्यपि स्थितम् । अत्रेदानीं किं समासु इत्येतदादरणीय-
मुत उत्तरयोरिति</q> । अनेनाक्षेप्‍तुं संशयोऽनुभाषितः । आक्षिपति---<q>ननु चैतदयुक्तं
<note>1. R अभिधानस्य</note>
﻿<pb n="262"/>
<q>चिन्तयितुम् । यथाहि---उत्तरयोर्गेयमिति वचनं, समास्विति न्यायः न च
न्यायो वचनमतिक्रामति</q> । अश्रुतादिकल्पनं हि न्यायो निरुणद्धि न वचनम् । तेन
वचनात् विषमास्वप्युत्तरासु गातव्यम् । तस्मान्नात्र पूर्वपक्षः सम्भवतीति ।</p>
<p>समाधत्ते---<q>अस्त्यत्र पूर्वपक्षाशङ्का अतिजगतीषु स्तुवत इति वचनं
मन्यते पूर्वपक्षवादी</q> । कुतः ? <q>न ह्यप्राप्तानुवादः सम्क्षवति</q> । यदि हि उत्तरा-
दरणं तदा जगतीबहुत्वमप्राप्तमित्यनुवादो न घटते । तेन वचनानि त्वपूर्वत्वादिति
वचनमेवेदम् । तथापि उभयथा वचनसम्भवे केन विशेषेण समास्वित्याद्रियते । तत्राह---
<q>सामान्यं च यद्योन्यां तदुत्तरयोरिति वचनमतिजगतीष्विति विशेषदर्शनम्
तेन यदाहवनीयन्यायेन समास्वेव गातव्यम्</q> । तस्मान्निराकरणीया पूर्वपक्षा-
शङ्का । राद्धान्तमाह---<q>सेय निराक्रियते पूर्वपक्षाशङ्कावचनमिदं</q> यद्योन्यां
तदुत्तरयोर्गायतीति । उत्तरासंस्थिताश्च गृह्यन्त इत्युक्तं तेन तत्रैव गेयम् । यत्त्वतिजग-
तीष्विति तदावृत्त्यापि बहुवचनमवकल्पत इति न वचनकल्पनामर्हति । एकविंशः
षोडशी तृचे सप्तकृत्वोऽभ्यस्यमाने सप्तधा अतिजगत्यामावर्त्यमानायां बहुवचनं घटत
एव । क्लृप्तवचनानुरोधेन ह्येषापि कल्पना नानुपपन्ना । तेन वचनमेव न भवति
अतिजगतीषु स्तुवत इति ।</p>
<lg><l>।। ६ ।। प्रागाथिकन्तु ।। २५ ।।</l></lg>
<p>ननु प्रागाथिके निर्देशे सति चिन्तेयमनुचितेत्याह---<q>किमत्र चिन्त्यते ?</q>
उत्तरं---<q>इदमत्र चिन्त्यते । किं ककुभावुत्तर इति पृथक्‌त्वनिवेशित्वं
सङ्ख्याया आदरणीयम्</q> उत प्रागाथिकमिति निर्देशः इति ककुभावुत्तर इति
द्विसङ्ख्या पृथक्त्वनिवेशिनी । तेनोत्पत्तिककुभोरागमः प्रतिभाति । प्रागाथिकनिर्देशाच्च
प्रगाध इति ।</p>
<p>तत्र पूर्वपक्षवादी पृथक्त्वनिवेशित्वं न्याय्यम् मन्यते । तेनोत्पत्तिककुभोरागमः
निर्देशस्तु लौकिकः निर्देश एव केवलो, न वस्तु व्यवस्थापनायालम् ।</p>
<p>राद्धान्तस्तु ककुभावुत्तराकारं सामगानं कर्तव्यमिति कर्तव्यतामनुष्ठानमेवाव-
गच्छामः । अपरककुभमेव उत्तरां ककुभं कृत्वा गातव्यमिति प्रतीयते । ककुभावुत्तरा-
कारं गानं कर्तव्यमित्यव्यये यथाभिप्रेताख्यान इति णमुल् कार्ये विधिः । <q>पृथक्त्व-
निवेशित्वमुपपद्यते</q> । प्रगाथेन कृते ऋग्‌द्वये पृथक्त्वनिवेशित्वमुपपद्यते । <q>उत्तर-
योरिति वचनात्तु उत्तरासंज्ञिताः शक्यन्ते ग्रहीतुं एकत्वादस्य शास्त्रस्य</q> ।
﻿<pb n="263"/>
<q>उत्तरयोर्गायतीत्येकमिदं शास्त्रम् । एकस्मिंश्च यथा सङ्ख्यावगमः तथोत्तरावगमेपि इति
नोभयावगमे कार्यतैवावगम्यते । एवं च प्रागाथिकमिति निर्देश उपपन्नो भवति ।
तस्मादेष पक्षः श्रेयान् । सनिदर्शनं शेषमुक्तम् ।</p>
<p><q>एवं वा</q></p>
<p><q>कः पुनरत्र पूर्वेण विशेषः ?</q> उत्तरं---<q>त्रिच्छन्दा आवापो माध्यन्दिनः
पवमान इति वचनातिक्रम मन्यते</q> (उत्पत्ति बृहत्योस्त्वा) पूर्वपक्षवादी । यदि
यासौ रौरवे यौघाजये च विष्टार पङ्‌क्तिः तां स्वीकृत्य प्रागाथिकं क्रियते । तदा
गायत्री बृहती त्रिष्टुप् पङ्‌क्तिभिः त्रिच्छब्दस्त्वं श्रुतमतिक्रम्य(ते) उत्पत्तिबृहत्योस्त्वा-
नय पनेङ्‌क्तिपरित्यागादुपपद्यत एव त्रिच्छन्दस्त्वमिति पूर्वपक्षः ।</p>
<p>राद्धान्तस्तु पङ्‌क्त‍या बृहतीकारं गानं कर्तव्यमिति कार्यत्वेनापि बृहत्याः
त्रिच्छन्दस्त्वमुपपन्नं भवतीति । यदि हि पङ्‌क्तिरूपत्वेनासौ स्तोत्रे व्याप्रियते ततो
भवेत् त्रिच्छन्दस्त्वविरोधः । नचैतदस्ति । तामादाय प्रगाधेन बृहतीद्वयं सम्पाद्य
सामप्रयोगात् । शेषं पूर्ववत् । ननु षष्टिस्त्रिष्टुभो माध्यन्दिनं सवनमिति लिङ्गं
पूर्वपक्षेऽप्युपपन्नं त्रिछन्दस्त्ववत् पठितपंक्तिपरित्यागात् । यदि हि ऋगन्तरागमनेन
त्रिछन्दस्त्वं लब्धं तदा नास्ति पङ्‌क्तिप्रगाणमित्याशङ्क्याह---<q>नास्यास्वानीयमानासु
प्रकरणपठिताः शक्यन्तेऽप्रयोज्यत्वेन वक्‍तुं, अप्रगीतत्वमेव केवलमासां
स्यात् न पुनरप्रयोगः</q> । अस्यार्थः---प्रकरणपठितानां ग्राहकगृहीतानां यद्यपि
गानं नास्ति तथापि लैङ्गिकः क्वापि विनियोगो भवति । तेन नाप्रयोगः सवनगतर्क्
परिगणना । न स्तोत्रपरिगणनानि न पूर्वपक्षे लिङ्गानुपपत्तिः अप्रगीतत्वे त्रिच्छन्द-
स्त्त्वोपपत्तिः स्तोत्रगतछन्दोगणना नेयं, तेन कार्यान्तरप्रयोगेऽपि त्रिछन्दस्त्वाधिरोधः
इति उपपन्नं लिङ्गं पूर्वाधिकरणेऽपि तुल्यम् ।</p>
<p><q>एवं वा</q></p>
<p><q>अत्रेदानीं को विशेषः ? उत्तरं---अयमस्ति विशेषः</q> यद्योन्यां तदुत्त-
रयोरिति गायत्रीभ्यां शास्त्रं सम्पन्नमिति नानुष्टुप्‌कारं गानकर्तव्यताऽवगम्यत इति
पूर्वपक्षवादी मन्यते ।</p>
<p>एकं साम तृचे क्रियत इति यद्योन्यां तदुत्तरयोरिति च गायत्रीभ्यामेव शास्त्रं
सम्पन्नम् । किमर्थं प्रग्रथनेनानुष्‍टुमं कृत्वा गातव्यमिति पूर्वः पक्षः ? ननु चानुष्‍टुभे
तृचे भवतः इत्यस्य विरोधः एकयाप्यनुष्‍टुभा तस्योपपत्तेः ।</p>
﻿<pb n="264"/>
<p>राधान्तवादी तु मन्यते---कार्यत्वेपि उत्तरयोरिति संज्ञित्वं द्वित्वं चाविरुद्ध-
मिति न कार्यावगमः शक्यते बाधितुम् श्यावाश्वान्धीगवे आनुष्‍टुभे तृचे भवत इति
श्रुतेः तिस्रोऽनुष्‍टुभः प्रतीयन्ते सम्भवस्तु(सु)तासां प्रगाथे नास्त्येव । न च किञ्चिद्वि-
रुद्ध‍यते । तेनानुष्‍टुं कृत्वा गातव्यमिति प्रतीयते । तस्मादत्रापि प्रागाथिकं गानम् ।
<q>शेषमुक्तम्</q> ।</p>
<p><q>एवं वा</q></p>
<p>अत्राधिकरणे किं प्रगाथः कर्तव्यो नेति चिन्त्यते । न कर्तव्यो गायत्रीभ्या-
मेव तृच उत्तरयोरिति चोपपत्तेः इति पूर्वः पक्षः ।</p>
<p>आनुष्‍टुभे तृचे भवत इति श्रुतेः तिसृणामप्यनुष्‍टुप्‍त्वावगमात् कार्यः प्रगाध
इति राद्धान्तः । भाष्ये तु उत्पत्त्यनुष्‍टुवागमाभिधाने वरमागमो न तु प्रगाध इति
प्रदर्शयितुम् ।</p>
<p><q>एवं वा</q></p>
<p>ननु चात्रापि चतुश्शतमैन्द्राबार्हताः प्रगाधा इति चोदनायामेव श्रवणात्
प्रगाधेनैव भवितव्यम् । कथमत्र पूर्वपक्षाशङ्का । अत्रोत्यते - ऋक् प्रग्रथनेनापि
प्रगाधशब्द उपपद्यत एव तृच उत्तरयोरिति च सर्वमुपपन्नं भवतीति पूर्वः पक्षः ।</p>
<p>द्व‍यृचानां हि तच्चतुरुत्तरं शतं तेनान्यस्मात् द्व‍यृचादेकामृचमादाय तृचं
सम्पाद्य गानं करिष्यति तेन प्रगाथशब्दस्तृचशब्द उत्तरयोरिति चोपपद्यते ।
किमपरं पादप्रग्रथनेन ।</p>
<p>राद्धान्तस्तु अन्या अन्या ऋचो भवन्ति तदेव सामेत्यूहस्य च दर्शनात्
पादप्रग्रथनेनैव गानं कर्तव्यम् । प्रगाधत्वसिद्धये हि तादृशं प्रग्रथनं युक्तमाश्रयितुं
येन दर्शनविरोधोन भवति इति पादप्रग्रथनेनैव गानं न्याय्यम् । तृच उत्तरयोरिति च
कार्येप्यार्थ उपपद्यत एवेत्युक्तम् । <q>शेषमुक्तम्</q> ।</p>
<lg><l>।। ७ ।। अर्थैकत्वाद्विकल्पः स्यात् ।। २९ ।।</l></lg>
<p>कथं पुनर्गीतेर्विनियुक्तत्वादुपायाः समुच्चीयन्ते इत्याशङ्कते । यदि हि तेऽपि
विनियुक्ता भवेयुः तदा समुच्चीयन्त इति यावत् । न च ते विनियुक्ताः गीतेरेव
﻿<pb n="265"/>
विनियुक्तत्वात् । उत्तरं---<q>न हि उपायाननुपादाय गीतिः शक्यते उपादातुं
इत्युपादानतः प्राप्तिं मन्वानो गृह्यमाणविशेषतया समुच्चयमाह पूर्वपक्षी</q> ।</p>
<p>राद्धान्तस्तु---अयमेव विशेषः यदुत एक एवाभ्युपाय उपायान्तरनिरपेक्षो
गीत्युपादानं निर्वर्तयति । नचोपायानुग्रहाय सामोपादानाभ्यासे प्रमाणमस्ति ।
सकृदुपात्तेनापि साम्ना कार्यसिद्धेः । कार्यं च धर्माणां प्रयोजनं नोपायाः । तस्माद-
गृह्यमाणविशेषत्वं विकल्पहेतुः न समुच्चये इति सिद्धो विकल्पः ।।</p>
<p><q>एवं वा</q></p>
<p>ननु चेदमधिकरणमनुपपन्नार्थमिति वक्ष्यते । यदि तावदिदं वचनं तदोप-
देशचिन्तेयम् नास्मिन् लक्षणेऽस्यावतारः । अथ विकृताविदं वचनं ततोऽनर्थकं प्रकृतौ
स्तुतेः सामसाधनत्वावगमात् प्रकृतिवदेव साम्‍ना स्तुतिः प्राप्नोति । प्रत्युत
ऋग्विधानार्थमेवेदं युक्तं साम्नः प्राप्तत्वात् ऋचोऽप्राप्तत्वात् ।</p>
<p>अत्रोच्यते-प्रकृतौ विकृतौ वा भवतु परस्परनिरपेक्षकार्यनिर्वृत्त्यर्थमिदमधि-
करणं यदि ऋचामपि स्तुतौ विनियोगः स्यात् तदा सामनिरपेक्षमेव कार्यमृचां स्यात्
सामविनियोगपक्षे च ऋङ्‌निरपेक्षसाम्‍न एव कार्यमिति यदेतदाप्यते तन्निकरणार्थमिद-
मधिकरणम् ।</p>
<p>ननु च यद्येतद्विकृतौ वचनं तदाऽनर्थकं ऋग्विधानार्थं च स्यादिति पूर्वमुक्तं
तत्राह---<q>न च प्रकृतिविकृत्योर्नियमः</q> । अस्यार्थः---विकृतावपि यदि (विकृतौ)
स्तुतौ सामविधानार्थमेतत्स्यात् तदा प्रकृतिगतास्वपि स्तुतिषु चोदकतः सामप्राप्ति-
रविरुद्धा । विकृतिहिं प्रधानभूतात्कर्मणो धर्मान् गृह्णाति प्रकृत्यङ्गापूर्वं तु स्तुति-
विषयं वैकृतस्तुतेर्धर्मग्राहीति न कुतश्चिद्विशेषः । तेन प्रकृतावपि यत्साम्नः स्तुति-
दर्शनं तदेतद्वचनपूर्वकमेवेति नानर्थकं वचनम् । न च ऋग्विधानार्थं वचनम् ।
कस्मात् प्रकृतिविकृत्योर्नियमो नास्तीत्याह---<q>यदेव यत्राभ्यधिकं तदि-
तरेणाकाङ्क्ष्यते । प्रकृतिलिङ्गविशेषाद्विशेषोऽवगम्यते । नैव तस्याः
प्रकृतिरस्ति</q> । प्रकृतिगतस्यापि स्तोत्रापूर्वस्य साधनाकाङ्क्षा वैकृतापूर्वस्य सामसाधनं
विहितम् । स्तुतित्वं च चोदनालिङ्गम् । तेन युक्तोऽतिदेशः । यत एव परस्पर-
निरपेक्षकार्यनिर्वृत्त्यर्थमिदमधिकरणं अत एवेदमस्मिन् लक्षणे चोन्त्यते उपदेशे
विशेषाभावात् । पूर्वपक्षावस्थायां हि उपदेशतो विकल्पो नास्ति । श्रुतितो विशेषा-
﻿<pb n="266"/>
भावात् नास्यां श्रुतौ समुच्चये विकल्पे वा विशेषः, अर्थतश्च विशेषाभावादुभयोः
साधनभावस्य समुच्चयेनापि घटनात् अरुणैकहायनीन्यायतो वा द्वारभेदेन समुच्चया-
विरोधात् । कार्यतस्तु विकल्प एव प्राप्नोति । एकैकस्य विनियोगेनाङ्गत्वादेकै-
कोपादानेऽपि तत्सिद्धेः । तेन कार्ये विकल्पोऽयमिति अस्मिन् लक्षणे सङ्गतिः ।
कार्यचिन्तारूपत्वात् । ऊहसिद्ध‍यर्थं हि अवान्तरकार्यचिन्ता प्रस्तुतेयम् ।</p>
<p><q>अपि च अवान्तरकार्यचिन्ता तन्निराकरणार्थं</q> विकल्पनिराकरणार्थं
इहैव चिन्तनीयम् । तत्रैव पूर्वपक्षवादिना अवश्यं निन्दयैवासुरान्ववायस्य निमित्तभाव
इति किं पदान्तरापेक्षयेति भवतु वाक्यभेदः । तस्मात् पूर्वपक्षवादी विकल्पं मन्यत
इति सम्बन्धः । यदि निन्दयैवासुरान्ववायस्य वाक्यार्थावगमे निमित्तभाव इति निश्चयः
स्यात् तदैकवाक्यतैव भवेत् । यदि तु अनिन्दया स्तुत्या चोपपद्यते तदा नास्तिः
पदान्तरापेक्षायां प्रमाणमिति वाक्यभेदात् ऋचामपि स्तुतौ विनियोगः तथा
साम्‍नोऽपि । तत्र कार्यस्यैकैकस्य साध्यत्वाद्विकल्पः । विकृतावपि चोपपन्नार्थमेवेदं
विकल्पपक्षे वचनं, ऋचोऽप्राप्ताया एव विधानात् । तद्विधाने च साम्‍न एकान्तेन
निवृत्तिर्माभूदिति तस्यापि विधानं युक्तं तदाह-<q>ऋग्विधाने हि साम्ना स्तुतिर्न
प्राप्‍नोति</q> प्रकृतितः प्राप्तेरुपदेशेन वाधितत्वात् । तस्मादुभयं विधातव्यम् ।</p>
<p><q>राद्धान्तस्तु स्यादेतदेवं यद्यविशिष्टो निमित्तभावः स्यात् 1अयं तु
गम्यते विशेषः । कोऽसौ ?</q> उत्तरं---<q>इति वक्ष्यमाणः</q> । कः ? पदार्थान्तरेण
साम्ना स्तुवीतेत्यनेन हि सम्बन्धित्वेन विकल्पेनासाक्षात्कृतत्वादस्य तदसंबन्धित्वम् ।
ऋचा स्तुवीतेति कल्पना । न चाकल्पनायां सम्भवन्त्यां कल्पना सम्भवतीति हेतोः
साम्नैव स्तुतिः । <q>यदि साममात्रविधानमेतत् विकृताविदानीं किं प्रयोजनमस्य
वाक्यस्य ?</q> पूर्वपक्षे तु पूर्वोक्तप्रकारेण विकृतावप्येतद्वचनमर्थवत् । उत्तरं---
<q>नावश्यं प्रकृतिविकारभावे नियम इत्युक्तः परिहारः</q> पूर्वमेव ।</p>
<p><q>एवं वा</q></p>
<p><q>अभिधाने विशेषानवगमात् प्रगीताप्रगीतयोर्मन्‍त्रयोः प्रतीकेन च
विधानात् अविशेषं मन्यते पूर्वपक्षवादी</q> । अस्यार्थः---यथा स्तुतौ विशेषः
प्रगीतेनैव स्तुतेः साध्यत्वात् 2तस्याभिधानं तु नाप्रगीतेनैवोपस्थानात्मकत्वाभिधानात्
<note>1. इदं-मा</note>
<note>2. तस्या अभिधाने प्रगीते तुल्यं</note>
﻿<pb n="267"/>
प्रगीतेन चाप्रगीतेन च तुल्यम् । अयं सहस्रमानव इति (प्रगीतेन)प्रतीकेन ऋचो
विनियोगात् तस्याश्चोभयावस्थत्वादनियमः । यदि हि एतयेति सर्वनाम्ना विनियोग-
स्तदा तस्य प्रकृतपरत्वात् प्रगीतायाश्च सामवेदे प्रकृतत्वात् नाप्रगीतयोपस्थातव्यमिति
गम्यते । प्रतीकेन चायं विनियोगः । एतच्छब्दस्तु प्रतीकोपात्ताया ऋच एव
परामर्शकः । यस्त्वत्र स्तुतिशब्दः सोऽभिधानोपलक्षणयैव, अन्यथा साम्नैव स्यात्
ऋचां स्तुतावचोदितत्वात् ।</p>
<p><q>राद्धान्तस्तु एतयेति विशेषावगमात् प्रगीतयोपस्थातव्यमिति युक्तम्</q> ।
---अस्यार्थः-एतयोपतिष्ठत इति विनियोगार्थः एतच्छब्दश्च प्रकृतपरः सामवेदे
च प्रगीतैव सा प्रकृता । पश्चात् कयेत्यपेक्षायां अयं सहस्रमानव इति विशेषसमर्पणं
प्रतीकेनैव । एवं व्याख्यायमाने एतयेति प्रवृत्तिविशेषकरं भवति ।</p>
<p>ननु प्रतीकग्रहणात् पुनरप्यविशेष इत्यत्राह---<q>प्रतीकग्रहणं त्वविशिष्टमेत-
येति या प्रकृता प्रगीतोपस्थापिता तस्या अपि विनियोगे प्रतीकग्रह-
णस्याविशेषः</q> ।</p>
<p><q>ननु च सामवेदे अप्रगीतापि पठ्यत इति । ऋक्‌पाठचोदनामु-
पन्यस्यार्थतया प्रगाणार्थतया न स्वरूपग्रहणार्थमृक्‌पाठ इति नाप्रगीता
प्रकृता,</q> किन्तु प्रगीतेति । आहवनीयोपस्थाने प्रगीताप्रगीतयोः अविकल्पमुक्तवान् ।
कुतः पुनः अप्रगीतायाः प्रगाणार्थमेवात्र पाठः इत्यत्राह---<q>दृष्टे सम्भवत्यदृष्ट-
कल्पनानुपपत्तेः</q> । प्रगाणनिर्वृत्तिर्हि दृष्टं प्रयोजनम् । न ह्यगृहीतान्यक्षराणि सुखं
प्रगीयन्ते । तस्माद्युक्तमन्यार्थत्वम् । अतः प्रगीतयोपस्थातव्यमिति स्थितम् ।</p>
<p><q>एवं वा</q></p>
<p><q>कःपुनः गीत्युपायैः सह स्वराणां विशेषः ?</q> उत्तरं---<q>अयमस्ति
विशेषः स्वराणां विनियोगशेषत्वम्</q> । मन्‍त्रो विनियुज्यमानः सस्वर एव विनियुज्यते
जपे न्यूङ्घे च स्वरनियमदर्शनात् । येनैव हि स्वरेण मन्‍त्राः पठिताः तेनैव स्वरेण
जपे न्युङ्घे च प्रयुज्यन्ते । अन्यथाहि नियमो न स्यात् । न्यूङ्खशब्देन च निरन्तर-
पठिताः षडोङ्कारा उच्यन्ते । यज्ञकर्मणि जपन्यूङ्खयोरैकश्रुस्यं नास्ति यज्ञकर्मण्यजप-
न्यूङ्खसामस्बिति पर्युदासात् ।</p>
﻿<pb n="268"/>
<p>केन पुनर्विशेषेण जपन्यूङ्ख्योरुपादानं ये[न]तान्यपि मन्‍त्रस्वरविशेषेण
पठ्यन्ते तेषामपि तर्हि स्वरविशेषेणैव प्रयोगः स्यात् । अन्यथा स्वरानर्थक्यादिति
तत्राह---<q>येषां तु</q> नानेनैव प्रयोगः तेषामुदात्तादयोऽर्थनिश्चयायैव । तानो यज्ञकर्मणि
इति जपन्यूङ्खातिरेकिणां येषामैकश्रुत्येन विनियोगः । तान ऐकश्रुत्यम् । तेषा-
मुदात्तादयोऽर्थनिश्चयायैव स्वाध्यायकाले । एतच्च न 1पूर्वपक्षवादिना उक्तम् किन्तु
सुहृद्भावेन ग्रन्थकारेण ।</p>
<p><q>ननु विनियोगे सति सुतरां नात्र पूर्वपक्षाशङ्का ऐकैकश्येन विनि-
योगावगमात् समुच्चयाशङ्का मन्दैव</q> । परिहरति---<q>न चात्रा[ना]शङ्का</q> ।
किन्त्वाशङ्कैव कार्येऽभिधानलक्षणे स्वराणां अवश्यं व्यापारदर्शनात् । अभिधान-
मात्रात् वर्णविशेषेणावधानसिद्धेः । तेनादृष्टार्थतया समुच्चय एव युक्तः । <q>स्वरतोऽ-
प्यर्थनिर्णयमभियुक्‍ता वर्णयन्तीति2 राद्धान्तः</q> । अस्यार्थः-यद्यप्यनभियुक्ता
लोकाः स्वरविशेषेणार्थविशेषं नावधारयन्ति, तथापि पणिनिप्रभृतयोऽभियुक्ताः स्वर-
विशेषेणार्थविशेषं वर्णयन्त्येव । अर्थविशेषे स्वरविशेषानुशासनात् <quote>“पदेऽपदेशे”</quote>
<quote>“निवाते वातत्राणे”</quote> इत्यादौ । (पा. सू ६-२-७, ८)</p>
<lg><l>।। ८ ।। सामप्रदेशे विकारस्तदपेक्षः स्यात् शास्त्रकृतत्वात् ।। ३२ ।।</l></lg>
<p>अत्रेदानीं चिन्त्यते---किं गीतिवत् गीत्युपाया अक्षराभिव्यक्त्यर्था उत
गीतिनिष्पत्त्यर्था एवेति । तत्र यदि गीतिनिष्पत्त्यर्थास्तदा यथायोन्युत्तरयोरपि प्रयोगः ।
तत्र यदि गीतिनिष्पत्त्यर्था गीत्युपायाः तदा यस्मिन् गीतिभागे विष्पादकत्वेन आई
भावः कृतो योनौ उत्तरायामपि तस्मिन्नेव भागे प्रयोक्तव्य इति यथायोन्युत्तरयोः
गीत्युपायानां प्रयोगः । अथाक्षराभिव्यक्त्यर्था गीत्युपायाः तदा यथाभिव्यङ्ग्यं प्रयोगः
योनौ वृद्धं तालव्यं आईभावेनाभिव्यक्तमित्युत्तरयोरपि तदेवाभिव्यज्यते न यथायोनि
प्रयोगः ।</p>
<p>एतदुक्तं भवति---किं गीतिभागवशेन गीत्युपायानां प्रयोग उत वर्णवशेनेति ।
तत्र पूर्वपक्षवादी गीत्युत्पत्त्यर्था उपाया इति मन्यते । कुतः ? गीतेर्ह्यक्षराभिव्यक्तिः
<note>1. R. पूर्वपक्षकालेनोक्तम्</note>
<note>2. उपदिशन्तीति ।</note>
﻿<pb n="269"/>
प्रयोजनं नोपायानाम् । एतदेव कुत इत्यत्राह---<q>यद्यक्षराभिव्यक्त्यर्था एवो-
पाया भवेयुः केनेदानीं गीतिर्निष्पाद्यते अनिष्पन्नायाश्च गीतेः अक्षराभि-
व्यक्त्यर्थतैव हीयते</q> । तेनोपाया गीतिनिष्पत्त्यर्थाः, गीतिरक्षराभिव्यक्त्यर्था ।
अतो गीत्यर्था एवोपाया इति युक्तम् । तेन गीतिभागवशेन प्रयोगः ।</p>
<p><q>अत्राभिधीयते---यद्युपाया अक्षराभिव्यक्त्यर्था न भवन्ति तदा
गीतेरक्षराभिव्यक्त्यर्थतैव न प्राप्‍नोति</q> । कुत इत्यत्राह---<q>न ह्यक्षराश्रिता
उपाया न सन्ति । यद्यक्षराश्रिता उपाया न भवेयुः तदा[किं]गीतिनिष्पादि-
ताक्षराण्यभिव्यञ्‍ज्यात्</q> । आईभावादयस्तु अक्षराश्रिताः । तत्र यद्येते अभि-
व्यक्त्यर्था न भवन्ति तदाऽपरोऽभिव्यञ्जको भविष्यति ।</p>
<p><q>ननु यद्युपाया अक्षराभिव्यक्त्यर्थाः तदा गीतेरनुत्पत्तिः प्राप्‍नोती-
त्युक्‍तम्</q> । परिहरति-<q>इयमेवोत्पत्तिरस्य यदुताक्षराणां अभिव्यक्‍तिः स्वराणां</q>
चानेकोपायसमाहारात्मिका गीतिः सोपायैरनवयवभूतैर्निष्पाद्यते । अतोऽत्र दृष्टेऽर्थे
सम्भवति नादृष्टार्थकल्पना न्याय्येत्यक्षराभिव्यक्तिरेवोपायैः । दर्शिता चाक्षराभि-
व्यक्त्यर्थता आईभावेन । तालव्यमेवाईभावेन निष्कृष्याभिव्यज्यते इत्यन्येष्वपि भाग-
विकारेषु अनेकघाऽक्षराभिव्यक्त्यर्थता । <q>कथं तर्हि लोपागमस्तोभादिषु</q> ।
लोपो हि अनुच्चारणात्मकः स कथमक्षराभिव्यक्त्यर्थः । तथा आगमस्तोभावप्यक्षरान्त-
रानुप्रवेशात्मकत्वात् अक्षराणामनभिव्यञ्जकौ । उत्तरं---<q>तत्राप्यभिधानात्मतैवा-
दृष्टाथैतैव दृष्टार्थत्वे न विशेषः</q> । अस्यार्थः---यद्यपि लोपादयो नाभिव्यञ्जकाः
तथाप्यक्षराभिव्यक्त्यर्था एव अक्षराभिव्यञ्जिकाया गीतेः विशेषापादकत्वात् । स च
तदाहितो विशेषो गीतेरदृष्टार्थः । तदाह---<q>तेषामप्यभिधानव्यक्‍तावेवादृष्टार्थ-
त्वं कल्पयितव्यम् स्विष्टकृदादीनामिव द्रव्यदेवतागतम्</q> । तस्माद्वर्णवशेन
गानं कर्तव्यम्, न भाग1 वशेनेति सिद्धम् ।</p>
<lg><l>।। ९ ।। स्तोभस्यैके द्रव्यान्तरे निवृत्तिमृग्वत् ।। ३४ ।।</l></lg>
<p>ननु स्तोभस्य लक्षणमुक्त्वा स्तोभप्रदेशाप्रदेशचिन्ता युक्तेत्यत्राह---<q>इदानीं
स्तोभश्चिन्त्यते---प्रदिश्यन्ते नेति । अस्या एव चिन्ताया लक्षणसङ्गत-
<note>1. A. गीनिवशेन.</note>
﻿<pb n="270"/>
<q>त्वात्</q> । यद्योन्यां तदुत्तरयोर्गायतीत्यनेन वचनेन योनिसाध्यस्तुतिकार्ये उत्तरयो-
विंनियोगः । तच्च स्तुत्याख्यं कार्यं सामसाध्यमिति कार्येण सामप्रदेशः ऊहात्मक-
स्तद्विशेषश्च स्तोभप्रदेशे इति स्तोभप्रसङ्गेन । स्तोभशब्देन यदुच्यते तदुपरिष्टा-
द्वक्ष्यामः ।</p>
<p>तत्र पूर्वः पक्षः---<q>गीतिशब्देन स्तोभानामनभिधानात् ऋगक्षरैश्च सह
स्तुतावसम्बन्धात् कार्यार्थत्वाच्चातिदेशवाक्यस्य न प्रदेशः स्तोभानामिति</q> ।
यद्योन्यां तदुत्तरयोरिति यदिदं अतिदेशवाक्यं तत्कार्यार्थम् । योनिकार्यं स्तुत्याख्य-
मुत्तराभ्यामपि कर्तव्यमिति । तत्कार्यं योन्यापि गीतियुक्तया कृतमित्युत्तरयोरपि
तत्सिद्धये गीतिराक्षिप्यते । तत्र यदि स्तोभा गीतिशब्दाभिधेया भवेयुः तदा स्तुति-
साधनत्वेनोपदेशात् स्तुतिसिद्ध‍यर्थमाक्षिप्येरन्, यदि वा स्तोभैः विना ऋगक्षराणि न
स्तुतिं कुर्युः; न चैतदुभयमस्तीति न प्रदेशःस्तोभानाम् ।</p>
<p>अत्रोच्यते---<q>गीत्यतिदेशादेव स्तोभानामप्यतिदेशः स्वराणामिव</q> ।
यथा स्वराणां गीत्यतिदेशे गीति1बाह्यानामतिदेशस्तथा स्तोभानामपि । <q>ननु च स्तुत्य-
र्थत्वानभिधानान्निष्प्रयोजनता स्तोभातिदेशस्य</q> । स्वराणां त्वर्थप्रतीतावुपयोगात्
सप्रयोजन एवातिदेशः । उत्तरं---<q>सत्यमभिधाने निष्प्रयोजनता गीति-
निष्पत्तिरेव प्रयोजनं स्तोभानां तेनाभिधाने नास्ति प्रयोजनम्</q> ।</p>
<p><q>ननु चाक्षराभिव्यक्तिरेव गीतिरित्युक्तम् । अभिधानार्थं चाक्षराण्य-
भिव्यज्यन्ते । न च तैः स्तुत्यभिधानं साध्यत इत्युक्तम् । तस्मात् निष्प्र-
योजना गीतिरपि न निष्पाद्या</q> । अस्यार्थः-स्तोभा न स्तुतिं साधयन्ति किन्तु
ऋगक्षराण्येव । गीतिश्चाक्षराभिव्यक्तिरूपा स्तुतौ विनियुक्ता । तत्र यान्यक्षराणि स्तुतिं
कुर्वन्ति तद्‌द्वारेण तस्याः स्तुतिसाधनत्वम् । साच गीतिः ऋगक्षरैः व्यङ्ग्यैः
सम्पादितेति स्तोभसम्पाद्यो गीतिभागः निष्प्रयोजनो नैवोत्तरयोः कर्तव्यः । <q>उच्यते ।
सत्यमेवं यदि तावदभिधानाक्षराभिव्यक्त्यैव साम्नो गुणभावः यद्यर्थाभि-
धानाक्षराभिव्यक्त‍यात्मकस्यैव साम्‍नो गुणभावःस्यात् तदा गीतिभागस्य
स्यान्निष्प्रयोजनता, किन्तु स्वाध्याय एव संस्कारकर्मता साम्‍नो विज्ञाता ।
भवत्वेवं तथापि किमित्याह---<q>अतस्तथाभूतस्यैव कर्मणि विनियुक्तस्य साम्नः</q>
<note>1. R. वाच्याना</note>
﻿<pb n="271"/>
<q>संस्क्रियमाणद्वारेणैव कार्यं लब्ध(मपि)मिति</q> कर्मण्यपि नादृष्टकल्पना । यावति
पुनर्भागे दृष्टं न सम्भवति तस्य तस्मिन्नेवादृष्टोपकारः कल्पयितव्यः स्विष्टकृदादीनामिव
द्रव्यदेवतागत इत्युक्तम् । तस्माद(त)दृष्टार्थत्वात् कार्याभावान्न गीत्यंशावलोपः
शक्यते वक्‍तुम् । अनवलुप्ते च गीत्यंशे तन्निष्पादकतया स्तोभानामपि प्रदेशो युक्तः ।</p>
<p>ननु यावतैव भागेन कार्यनिष्पत्तिः तावत एव प्रदेशो युक्त इत्यत्राह---
<q>प्रदेशोत्तरकालं हि कार्यं, साम्‍नि च प्रदिष्टे सति यावतो भागस्य दृष्टं कार्यं
नास्ति तावतोऽदृष्टं कल्प्यते</q> ।</p>
<p>ननु स्तुतिकार्याक्षेपेण सामप्रदेश इति यावत एव भागस्य स्तुतिकार्यता1
तावत एवाक्षेपो युक्त इत्यत्राह---<q>प्रकृत्यर्थ एवायं प्रदेशो न कृतकार्यस्य
प्रकृतौ विकृतौ</q> । अस्यार्थः---यत्रैव कर्मणि सामोपदिष्टं तस्मिन्नेवायं कार्येणाक्षेपः ।
तत्र यत्साम तस्यैवाक्षेपो युक्तः तथाभूतस्यैवोपदिष्टत्वादिति ततः स्तोभनिवृत्त्यभावात्
<q>स्तोभनिर्वृत्त्यर्थ</q>सामभागस्याप्यतिदेशे च कार्यकल्पनेत्यत उपादानं स्तोभाक्षराणां
सामपदार्थसिद्ध‍यर्थं न शक्यं वारयितुम् । तस्मात् स्तोभप्रदेशसिद्धिः । शेषमुक्तम् ।</p>
<lg><l>।। ११ ।। अधिकं च विवर्णं च जैमिनिः स्तोभ-
शब्दत्वात् ।। ३९ ।।</l></lg>
<p>स्तोभप्रदेशप्रसङ्गेनेदं लक्षणमुच्यते अधिकं च विवर्णं च जैमिनिरिति । तेना-
सङ्गतिर्नास्ति । उभयोपादानप्रयोजनं भाष्योक्तमनुभाषते---<q>भवति किञ्चिदधिकं</q>---
न विवर्णं यथाश्वाद्रिरिति । तस्य स्तोभता माभूदिति विवर्णेग्रहणम् । भवति किञ्चित्
विवर्णं नाभ्यधिकं, यथा ओग्नाई इति तन्निवृत्त्यर्थमधिकग्रहणम् । इदमाक्षिपाति---
<q>ननु चर्गक्षरेभ्योऽधिकं अधिकमित्युक्तम् । नचाभ्यासस्य ऋगक्षरेभ्योऽधि-
कतास्तीति</q> । तेनाधिकमित्येतावत्यपि कृतेऽभ्यासस्य स्तोभत्वाप्रसक्तेः तन्निवृत्त्यर्थ-
त्वाभावात् विवर्णता क्वोपयुज्यते ? अधिकत्वादेव हि तत् लभ्यते 3यावद्विवर्णग्रहणेन
साध्यम् । अथ विवर्णग्रहणस्य ह्यभ्यासस्य स्तोभत्वं माभूदिति प्रयोजनम् । तच्चाधिक-
ग्रहणादेव लभ्यते अभ्यासस्य ऋगनधिकत्वात् ।</p>
<note>1. R स्तुतिकारिता</note>
<note>2. R यद्विवर्णग्रहणं साध्यं</note>
﻿<pb n="272"/>
<p>ननु भवत्यधिकं श्वाद्रिःश्वाद्रिरिति । नैतदधिकम् । न ह्यभ्यासादक्षराधिक्यं
भवति । तेनाधिकस्य स्तोभत्वमित्येतावत्यप्युक्ते ना/?/स्त्यभ्यासस्य स्तोभत्वप्रसक्तिः ।
समाधत्ते-<q>एवं तर्ह्यभिधानाधिक्यमात्रमभिप्रेतं नाक्षराधिक्यम्</q> । अभ्यासरहित-
स्याभिधायकत्वात् (अस्यापि चाभिधानाधिक्यमस्ति) अभ्यासस्यानभिधानाननुप्रवेशात् ।</p>
<p>ननु किमित्यभिधानाधिक्यमेवाश्रीयत इत्यत्राह---<q>युक्तं चैदेवं यदभिधा
नाधिक्यमिति गृह्यते</q> । कस्माद्युक्तमित्याह---<q>अभिधानादेवाधिक्यं शक्यते
वक्‍तुम् नाभिधाननिरपेक्षादक्षराणां परिगणनात्</q> । न हि स्वरूपेणाधिक्यमवगन्तुं
शक्यते । अभिधानवशेन तु अभिधानानुपयोगिनोऽधिकत्वमिति शक्यावगमम् ।</p>
<p><q>ननु छन्दस्तोप्याधिक्यं विज्ञायत एव । सत्यमेवं, छन्दःपरिज्ञान-
नमप्यभिधानादृते न शक्यते विज्ञातुम्</q> । अर्थावच्छेदेन हि वर्णान् गृहीत्वा
छन्दःपरिज्ञानं शक्यते कर्तुं नान्यथा । तेनाभिधानव्यतिरेकेण आधिक्यज्ञानं नास्ति
अभिधानाधिकमेवाधिकम् । तस्मात् सुष्ठूच्यते यदभिधानाक्षरेभ्योऽधिकवर्णास्ते
स्तोभा इति । एवं चोच्यमानेऽभ्यासस्यापि स्तोभत्वप्रसक्तिरस्तीति तन्निवृत्त्यर्थं
विवर्णग्रहणम् ।</p>
<lg><l>।। १२ ।। धर्मस्यार्थकृतत्वाद् द्रव्यगुणविकारव्यतिक्रमप्रतिषेधे
चोदनानुबन्धः समवायात् ।। ४० ।।</l></lg>
<p><q>ननु चेदं स्थितं कार्यापत्त्या धर्मलाभ इति । तेन पूर्वपक्षाभावादनार-
भ्यमिदमधिकरणम्</q> । परिहरति---<q>बाढम्</q> । आक्षेप्ता पृच्छति---<q>किमर्थं
तर्हीदमधिकरणमारभ्यते</q> ? उत्तरं---<q>कार्यापत्तिरेव नीवारादीनामस्ति नास्तीति
चिन्त्यते । ननु कथं पुनरत्र कार्यापत्तावेव संशयः</q> । उत्तरं---<q>नैवारश्चरु-
रिति श्रूयते न पुनः व्रीहीणां 1स्थाने नीवारा इति</q> । पुनराक्षिपति---<q>यदि
व्रीहीणां स्थाने नीवारा न भवन्ति कथं पुनरन्यथा नैवारश्चरुर्भवतीति</q> । यथा
व्रीहीणां तण्डलनिर्वृत्त्यर्थता तथा नीवाराणामपि तण्डुलनिष्पत्तिद्वारेणैव नीवाराणां
चरुर्भवति । समाधत्ते---<q>अर्थात्तर्हीदमापद्यते न पुनः कार्ये विधिस्सम्भवति</q>
नान्यथा नीवारसम्बन्धश्चरोर्भवति इत्यर्थात् व्रीहिकार्ये पातो नीवाराणां2 न पुनःसाक्षा-
<note>1. R अन्यथा---</note> <note>2. R कार्ये आपत्तिः</note>
﻿<pb n="273"/>
च्छब्देनैव तत्कार्ये विधानं यथा परिधौ पशुं नियुञ्जन्तीति । राद्धान्तसम्मत्या
वैधर्म्यदृष्टान्तोऽयम् । न चार्थप्राप्तं तत्कार्यमिति शक्यते वक्‍तुम् । अन्येनापि
प्रकारेण चरोर्नीवारसम्बन्धसम्भवात् नीवारक्रीतव्रीहिसाध्यत्वेपि हि तत्सम्बन्धसम्भ-
वात् । यथा पणसहस्रक्रीतहेमनिर्मिते कटके सम्भवन्ति वक्तारः पणसहस्रस्यायं
कटक इति । तस्मात् कार्यापत्त्यसम्भवान्न तद्धर्मा भवितुमर्हन्तीति पूर्वपक्षवादिनो
ऽभिप्रायः ।</p>
<p>ननु मध्वशनघृताशने षडहाङ्गमेव न षडहनिवृत्तौ विधीयेते कथमियं चिन्ता ?
यदि षडहप्रवृत्तौ तयोर्विधानं स्यात् तदाऽत्र युक्तेयं चिन्ता किं षडहकार्ये विधिर्नेति
तयोस्तु षडहा[न]ङ्गत्वेन कथमियं चिन्ता । परिहरति---<q>किमनयाऽस्माकं निर्णीतया
लक्ष्याविषयया चिन्तया</q> । लक्षणान्वाख्यानं त्वत्रैव षडहनिवृत्तौ तयोर्विधानमिति
कृत्वा चिन्त्यते तेन नास्ति दोषः ।</p>
<p><q>कथं पुनरत्र मध्वशनघृताशनयोः पूर्वपक्षः</q> यावता षडहनिवृत्तौ तयो-
र्विधानमिति कृत्वा यद्येषा चिन्ता तदा तत्कार्य एव विधानं प्रतिभाति । उत्तरं---
<q>संस्थिते षडहे निवृत्ते षडहे मध्वशनं घृताशनं चेति श्रूयते । नतु तत्कार्य
इत्येवम्</q> । नखावयूतानामित्यार्थं तुषकणविमोकं कार्ये नखानां मन्यते । नचार्थात्त-
देव कार्यमिति शक्यते वक्‍तुम् । अन्येनापि प्रकारेण नखानामवपूते व्यापारसम्भवात्
नखैर्गृहीत्वोलूखलेऽवहन्तुं निक्षेपात् । परिधौ पशुं नियुञ्जन्तीत्यत्र कथं पूर्वःपक्ष ?
साक्षाद्यूपकार्ये विधानात् । उत्तरं---<q>अत्रापि यन्नियोजनं यूपे तत्परिधौ कर्तव्य-
मित्यश्रवणं मन्यते</q> । नियोजनान्तरमेवेदं कस्मान्न भवतीत्यर्थः । ऐरं कृत्वोद्गेयमिति
न गिरापदकार्यमुखेनेति श्रुतिरस्ति इति अक्षरान्तरस्थाननिपातेनाप्युद्गानसम्बन्धसंम्भ-
वान्न पारिशेष्यादपि गिरापदस्थाने निपातः शक्यतेऽवगन्तुमिति पूर्वपक्षः ।</p>
<p><q>राद्धान्तस्तु नैवारश्चरुरिति नैवारसम्बन्धे तद्धित उपपद्यतेऽन्यत्र
प्रकृतिविकृतिभावात्</q> । अस्यार्थः---वैकृतोऽयमुपदेशः स चरुस्थाने नियतः क्लृप्त-
कार्याश्रयः1 । क्लृप्तं च प्रकृतौ व्रीहिकार्यमिति न पुनरिदं(परं)कार्यान्तरं, तेन
तत्रैवायं नीवाराणां विधिरिति प्रकृतिविकारलक्षण एवायं नीवाराणां चरोश्च सम्बन्ध-
स्तद्धितेनोच्यते । तस्मात् व्रीहिकार्यापत्तिर्नीवाराणां तदापत्तौ च तद्धर्मप्राप्तिः । तथा
<note>1. कार्यापेक्षः</note>
﻿<pb n="274"/>
मध्वशनघृताशने न1 नैमित्तिकतया संस्थानस्य सम्भवतोऽन्यत्राधिकारान्वयात् । याव-
दधिकारान्वयिता षडहसंस्थानस्य सम्भवति तावन्नैव निमित्ततोपपत्तिरधिकारिविशेषण-
स्यैव निमित्तत्वसम्भवात् । अधिकारश्चेह षडह(हा)करणवतः सत्रिणः तदारब्ध-
कार्यान्तरेपि । विनियोगान्तरे [न]विषयभेदभिन्नषडहकार्यापत्तिरधिकारनियोगलक्षण एव
कार्यापत्तिः । ततश्च प्रयोजनशून्यानां धर्माणां परमापूर्वप्रयुक्तानां प्राप्तिः । एवं नखाव-
पूतेपि कार्यापत्तिः? कुत इत्याह---<q>अवपूतता च फलेन सह सम्बन्धः उपपद्यतेऽ-
न्यत्र क्रियाकरणात्</q> । तस्मादत्रापि कृप्तकार्याश्रितत्वात् वैकृतानामुपदेशानां
नखानामपि तुषकणविमोक एव सम्बन्धहेतुरिति कार्यापत्तिः । परिधौ पशुं नियुञ्जन्तीति
नियोजनस्याविधानात् किमन्यदतो यूपकार्यादवगम्यते । यदि नियोजनं विधीयेत
तदा न स्यादपि कार्यापत्तिः । न चेह नियोजनं विधीयते प्रकृतितः प्राप्तत्वात् ।
ततश्च यूपकार्यापत्तिरिति तद्धर्मप्राप्तिः ।</p>
<p><q>एवं न गिरागिरेत्यनेनैकवाक्यत्वात् गिरणस्य चासम्भवात् न
गिरापदकार्यादृते द्वयमुपपद्यत इति कार्यापत्तिः</q> । अस्यार्थः---न गिरेत्यनेन
सह ऐरं कृत्वेत्यस्यैकवाक्यत्वं प्रतीयते । तच्चैवमुपपद्यते यदि गिरापदकार्य एवेरापदं
विधीयते तदा हि कृतकार्यतया गिरापदनिवृत्तिः । सा प्राप्ता सती अनूद्यते अन्यथा
सापि विधेयैव स्यादिति वाक्यभेदप्रसङ्गः । तेनैकवाक्यत्वबलेन गिरापदकार्य एवेरापदं
कथं नाम प्रतीयतामित्येवमर्थमेव न गिरागिरेति ब्रूयादित्युच्यते । न च शक्यमात्म-
गिरणलक्षणदोषोऽभिधीयत इति, असम्भवात् । यदि आत्मशब्देन शरीरमेवात्म-
सम्बन्धाल्लक्षणयोच्यते, यदि वा आत्मैव श्रुत्या उभयथापि गिरणासम्भवात् । तस्मात्
गिरापदकार्य एवेरापदस्य विधाने द्वयमिदमेकस्मिन् वाक्ये उपपद्यते । न गिरा गिरेति
ब्रूयात् ऐरं कृत्वोद्गयमिति कार्यापत्तेस्तद्धर्मलाभः ।</p>
<lg><l>।। १३ ।। तदुत्पत्तेस्तु निवृत्तिस्तत्कृतत्वात् स्यात् ।। ४१ ।।</l></lg>
<p>परिधौ पुनराक्षेपः अन्यार्थस्य सतः यत्कार्यान्तरकरणं न तत् धर्मप्राप्‍तौ हेतुः ।
यद्यपि यूपकार्ये परिधेर्विधानं तथापि विनियुक्तविनियोगविरोधात् परिधेर्नियोजनं प्रति
अङ्गभावो नास्ति, नापि नियोजनद्वारेण पशुयागापूर्वं प्रति ।</p>
<note>1. R omits न</note>
﻿<pb n="275"/>
<p>ननु 1पुरोडाशकपालन्यायेन किमिति अधिष्ठानलक्षणया विनियुक्तावस्था-
परिहारेणाङ्गत्वेनैवाभिधानं नाश्रीयते । अथ श्रुत्यनुग्रहाय कारकतामात्रेण विधानं
पुरोडाशकपालेपि किमिति न स्यात् ।</p>
<p>अत्र प्राभाकरप्रवराः प्र(त्या)चक्षते-परिधौ पशुं नियुञ्जन्तीति विकृताविदं
विधानं नाश्रीयते । अथ श्रुत्यनुग्रहाय क्लृप्ते च कार्ये वैकृतो विधिः । क्लृप्तं पूर्वसम्ब-
न्ध्येव नियोजनं कार्यमिति तत्रैव तथाभूते साधनत्वमात्रेणापि परिधेर्विधानमुपपद्यते ।
तथाभूते हि तस्मिन् साधनता परिधे2र्न प्रमाणान्तरेण समधिगम्यते इति तत्र वचनं
भवति प्रमाणम् । अपूर्वस्य च प्रयुक्तिः तेन कारकत्वमात्रेणैव अपूर्वसम्बन्धि-
नियोजने परिधेर्विधानं(साधन)विशेषणविशिष्टतया च नियोजनस्य वाक्येनैव प्रतिपाद्य-
त्वात् विशेषणविशेष्यभावेन गुणप्रधानभावमाश्रित्यैकवाक्यतोपपत्तिः । अधिष्ठान-
लक्षणादोषेणाङ्गत्वेन विधानं नाश्रीयते । पुरोडाशकपालविधानं तु प्रकृताविति न
क्लृप्तकार्याश्रयोऽसौ व्यपदेशः, किन्तु पदार्थापेक्षः तत्र पुरोडाशकपालो यद्यपूर्वं प्रति
प्रथममेवैदमर्थ्येनान्वयं न यायात् तदा पदार्थस्वरूपमात्रसम्बन्ध्येव स्यात् । तथा च
वाक्यस्याप्रामाण्यं प्रयुक्त्यभावश्च । न च तस्यैदमर्थ्यं तदीयैदमर्थ्यमन्तरेण प्रमातुं
शक्यते । न च लक्षणामन्तरेणार्थान्तरं प्रत्यैदमर्थ्येन विनियोगो घटत इति
बलादधिष्ठानलक्षणा आश्रीयते । तत्र तेन सिद्धं साधनमात्रेण विधानं अनङ्गत्वं च
परिधेः । यच्च तदनङ्गस्य सतः कार्यकरणत्वं न तत् धर्मप्रयुक्तौ हेतुर्भवतीति परिधौ
पुनराक्षेपः ।</p>
<p><q>कस्मात् ?</q> उत्तरं---<q>ऐदमर्थ्यनिबन्धनं हि धर्मजातं</q> प्रकृतावुपलब्धम्
य एव हि नियोगं प्रत्यैदमर्थ्यापन्नः तस्यैव धर्मसम्बन्धः प्रकृतौ दृष्ट इति विकृतावपि
तथैव भवितव्यम् । <q>तेन नाङ्गे यूपकार्यापन्नेऽपि धर्मसम्बन्धानुपपत्तिः</q> ।</p>
<p>राद्धान्तछायया चोदयति - <q>ननु चैदमर्थ्यमत्र कार्यार्थं नैदमर्थ्यार्थं---
अस्यार्थः - प्रकृतावैदमर्थ्यं विना कार्यकारितैव नावगम्यत इति ऐदमर्थ्यं धर्मसम्बन्धं
प्रत्याश्रितम् । न पुनरैदमर्थ्यमेव धर्मसम्बन्धनिमित्तम् । इह च कार्यकारितां विनापि
ऐदमर्थ्यमवगम्यत इति किमैदमर्थ्येन । <q>परिहरति-सत्यमेवं तथापि नैदमर्थ्यमन्त-
रेण कार्यसंस्पर्शिनो धर्मा भवितुमर्हन्ति इति नियोगविभागान्नैदमर्थ्यापन्ने</q>
<note>1. पुरोडाशकपालेन तुषानुपवपतीतिवत्</note> <note>2. R omits न</note>
﻿<pb n="276"/>
<q>धर्मा भवेयुः</q> तदा यं प्रत्यनैदमर्थ्यं तस्य(वि)नियोगान्तरार्थत्वात् <q>नियोजनैदमर्थ्यं
विना पशुनियोजनलक्षणकार्यसंस्पर्शिनो धर्मा न भवेयुः नियोगैक्यनिबन्ध-
नश्च धर्मनियम इति सिद्धम्</q> । अस्यार्थः---यदि धर्माणां प्रधानानां च एक एव
नियोगः साध्यो भवेत् तदा धर्मनियमो भवति । अन्यथा हि अनियोगार्थत्वे धर्माणाम-
नियमः स्यात् । नियोगार्थान्हि धर्मान्नियोगः प्रयुङ्क्ते । यदि च नियोगसंस्पर्शिनो
धर्मा न भवेयुः तदा तेषामनियोगार्थत्वे प्रयुक्त्यभावः प्रसज्येत । यत एव नियोग-
संस्पर्शिनां धर्माणां प्रयुक्तिनियमः अनियोगार्थानां चाप्रयुक्तिः अत एव परिधिधर्म-
विरुद्धानां यूपधर्माणां तक्षणादीनामनवकाशः । इतरथा विरोधिनो यूपधर्माः पशुयागेन
किमिति न प्रयुज्यन्ते प्रयुक्तौ विशेषाभावादित्यनेनाभिप्रायेणाह---<q>अन्यथा हि
कोऽयं विरोधो नाम यूपधर्माणामननुष्ठानहेतुः । कथं वा परिध्यैदम-
र्थ्यस्य बलीयस्त्वं येन यूपधर्माणां बाधः परिधर्मैः</q> । परिध्यर्थाः परिधेर्धर्माः ।
यूप/?/धर्मास्तु परिधौ क्रियमाणा अपि न परिध्यैदमर्थ्यापन्ना इति परिधिधर्माणां बलीय-
स्त्वम् तच्चोभयेषामपि स्वनियोगप्रयुक्तत्वे सति नोपपद्यते । एवं च सति यूपायाज्य-
मानायेत्यत्रोहो न भवति इति भाष्यानुभाषणं आक्षेप्‍तुम् ।</p>
<p><q>ननु चेदमयुक्तम्</q> । कथमित्याह---<q>ऊहः प्रतिपाद्यते राद्धान्तिना ।
तदभावश्च पूर्वपक्षिणो युक्तिरिति</q> । समाधत्ते---<q>अन्याय्य ऊहो न भवतीति
1परिहारः । कथमन्याय्यत्वं</q> । उत्तरं---<q>साधनभावेन हि अभिधानं
मन्‍त्राणां प्रतिपादितम् । न च परिधौ नियोजनसाधनताऽस्तीति परिहृत-
मन्याय्यमभिधानमिति अयुक्तम्</q> । अस्यार्थः---राद्धान्तिना तूहमिच्छता धर्मोह-
वत् मन्‍त्रोहोऽपि वदितव्यः । तत्र यूपायाज्यमानायेति परिधौ मन्त्रे प्रयुज्यमाने
यूपाभावात् यूपशब्दस्तावन्न प्रयोज्यः । यदि परं परिधिशब्दः स च प्रयोक्‍तुमनुचितः
परिधिशब्देन नियोजनसाधनभूतस्यानभिधानात् । साधनभूतश्चार्थो मर्न्त्रेणाभि-
धीयते । तदेतद्‌दूषणं परिधौ यूपधर्माणामनूहे परिहृतं भवति ।</p>
<p><q>एवं प्राप्तेऽभिधीयते-अत्राप्यूहेन भवितव्यम् नियोगैक्ये, नियोगैक्यं
हि भवति सम्बन्धहेतुः । उपदेशेन पुनः कार्यप्रयुक्ततां वारयति नियोग-
भेदः</q> । अस्यार्थः - उपदेशेन हि धर्माणां नियोगैक्यं शेषिणो नियोगैदमर्थ्यसिद्धौ
<note>1. R अभिप्रायः</note>
﻿<pb n="277"/>
हेतुः । अतदर्थतापन्ने हि धर्माः सम्बध्यमानाः न नियोगैदमर्थ्यं लभन्ते, नियोगैद-
मर्थ्यापन्नेषु सम्बध्यमानास्तु लभन्ते । कार्यतस्तु धर्माणां प्राप्तौ नियोगैदमर्थ्यं तावत्
प्रमितम् । प्रमिते तु तस्मिन्ननुष्ठानाय केवलमाश्रयापेक्षा साध्यं चाश्रयो धर्माणामिति
कार्यप्रयुक्तता न शक्यते वारयितुम् । तत्कार्यता च परिधेरुपपादिता । तस्मान्न
धर्माः कर्तव्यतया शक्या वारयितुम् ।</p>
<p>इदं चाधिकरणं यूपकार्यप्रयुक्ता यूपधर्मा न यूपोत्पत्त्यर्था इति कृत्वा चिन्तितम् ।
यत्त्वनभिधानो(नाय)मन्त्रः इति तत्रोच्यते । कार्यप्रयुक्तत्वे सति साधनान्तरस्यावि-
वक्षितत्वात् तथैवाभिधानमिति नोहो विरुध्यते,1 तथैवाभिधानसिद्धेः परिधानसाधनस्या-
विवक्षितत्वात् नियोजनसाधनस्य विवक्षितत्वात् यूपशब्देन तस्याभिधातुं शक्‍तेः नोहः
कर्तव्यः । <q>यदि पशुनियोगो यूपधर्मान् प्रयुङ्क्‍ते कथं तर्हि सत्वक्त्वादी-
नामनुग्रहः ?</q> उत्तरं---<q>तथाभूतस्य</q> परिधि1भूतस्य <q>यूपकार्य उपदेशात्</q> न स्वरूप-
विघाते तत्कार्यसमर्थमिति तदविरोधिधर्मावेश इति युक्तम् ।</p>
<lg><l>।। १४ ।। परार्थेन त्वर्थसामान्यं संस्कारस्य तदर्थत्वात् ।। ४४ ।।</l></lg>
<p><q>इह पुनः कार्यचोदनापि नास्तीति1 पूर्वपक्षवादी परिधिनान्यत्वं मत्वा
धर्मा न भवन्तीत्याह</q> । एतदेव विवृणोति---<q>तत्र हि परिधौ पशुं नियुञ्‍जन्ती-</q>
त्यत्र परिधेःकार्यं चोदितम् । इह पुनः न दधनि चरुश्चोद्यते किं तर्हि उभयं
दधितण्डुले प्रदात्रे । अतो न केवलमैदमर्थ्यमेव नास्ति अपि तु कार्यमपि न चोद्यत
इति वैषम्यम् परिधानात् । अत्रोच्यते । कार्यं हि धर्माणां प्रयोजकं न चोदना, तदेव
हि कार्यं क्‍वचित् चोदनात् यथा परिधौ पशुं नियुञ्जीतेति । <q>क्‍वचिदैदमर्थ्याद्यथा</q>
प्रकरणाधीतेषु मन्त्रेषु लिङ्गविनियोज्येषु शेषिणामैदमर्थ्यं, क्‍वचिदर्थाद्यथाऽत्रैवेति न
कश्चित् कार्यकारित्वे विशेषः । कार्यतश्चात्र प्राप्तिरुदिता नाभिधानविनियोगाभ्यामिति
कार्येऽभिधानविनियोगाभ्यां धर्माश्रयस्य न धर्मसम्बन्धः, किन्तु कार्ययोगमात्रेणेति
नात्र प्रणीताधर्मप्राप्तिरवैदिकीति शक्यते वक्‍तुम् । तस्मात् कर्तव्याः प्रणीताधर्माः
दधिपयसोः ।</p>
<note>1. R युज्यते</note>
<note>2. R परिधिरूपस्य</note>
<note>3. नाप्यस्तीति</note>
﻿<pb n="278"/>
<lg><l>।। १५ ।। एकार्थत्वादविभागः स्यात् ।। ४६ ।।</l></lg>
<p>स्थितं कार्यप्रयुक्ता धर्मा इति । बृहत्पृष्ठं भवति रथन्तरं पृष्ठं भवतीत्यत्र
कार्यभेदोऽस्ति नास्तीति विचार्यते । तत्र पूर्वपक्षवादी पृष्ठशब्दवाच्यं द्वयोरप्येककार्यं
मन्वान उभयत्रोभयविहितधर्मावेशं मन्यते व्रीहियवयोरिव । यथा व्रीहियवयोरेक-
कार्यकत्वात् कार्यप्रयुक्तत्वाच्च धर्माणां एकत्रापि श्रुता धर्मा उभयत्र भवन्ति तथा
अत्रापि पृष्ठशब्दवाच्यस्य द्वयोर्बृहद्रथन्तरयोरेकत्वात् तत्प्रयुक्‍तैर्धर्मैः एकैकत्र श्रुतैः
उभयत्र भवितव्यम् ।</p>
<p><q>राद्धान्तस्तु उपदेशे तावच्छब्दभेदो विद्यते बृहद्रथन्तरमिति</q> । धर्मो-
पदेशे बृहद्रन्तरशब्दोपादानात् शब्दभेदस्तावदस्ति । शब्दभेदाच्च व्यवस्थाऽवसीयते
धर्माणाम् । <q>कार्यमेकमिति चेत्</q> । परिहरति---<q>दृश्यते च कार्यभेदः अन्यथा
कवतीषु स्तुतिर्गम्यते अन्यथा बृहदृक्षु</q> । गुणाभिधानलक्षणा स्तुतिः सा कवतीष्व-
न्येन प्रकारेण । अन्येन बृहदृक्षु । तेन व्यापारभेदस्तावदवगम्यते । <q>पृष्ठशब्दा-
भिधेयत्वमेकमिति चेत्</q> । परिहरति---<q>नाभिधानतो धर्मप्राप्तिरित्युक्तम्</q> ।
तेनाभिधानैक्येपि न धर्मव्यतिकरः । किं तर्हि ? कार्यत एव धर्मप्राप्तिः कार्यतश्चोभय-
भेद उपलभ्यते बृहद्रथन्तरयोरित्युक्तम् । कर्षणछेदनयोरिव पर्वविभागफलयोः ।
न च फलतो धर्मा भवन्तीति नीवारादिषु दर्शितम् । किन्तु कार्यतः । तस्मात सर्व-
कार्यभेदे सम्भवति बृहद्रथन्तरयोः लक्षणा अयुक्ता । अतो व्यवस्थयैव धर्माः कर्तव्याः
व्रीहियवयोः पुरोडाशनिष्पत्तौ न कार्यभेद उपपद्यते उभयोः पुरोडाशनिर्वर्तकत्वात्
<q>अन्यथा यवमयः पुरोडाशोऽन्यथा व्रीहिमय इति तत्रापि कार्यभेद इति
चेत्</q> । उत्तरं---<q>न स्व/?/भावप्रयुक्ता धर्माः किन्तु कार्यप्रयुक्ता इत्युक्तम्</q> । स्वभाव-
श्चात्र भिद्यते न निष्पत्तौ व्यापारः व्यापारप्रयुक्ता धर्माः अभिधानव्यापारान्यत्वं च बृह-
द्रथन्तरयोः प्रदर्शितम् । अन्यथा कवतीषु स्तुतिः अन्यथा बृहदृक्ष्विति । अतो
व्रीहियवाभ्यां वैषम्यं बृहद्रथन्तरयोः ।</p>
<lg><l>।। १६ ।। अप्राकृते तद्विरोधाद्व‍यवतिष्ठेरन् ।। ४८ ।।</l></lg>
<p><q>सामान्तरसाधने विकृतिषु पृष्ठे चिन्ता । किमेकस्य धर्माः कार्येण
कर्तव्या उतोभयधर्मा इति</q> । किं विकल्पेन धर्माः कर्तव्याः उत समुच्चयेनेति
सन्देहः । <q>अत्र पूर्वपक्षवादी प्रकृतौ कार्यभेदात् इहापि तद्वदिति न प्राप्तिभेदं</q>
﻿<pb n="279"/>
<q>मन्वानः कार्येणेच्छति</q> । अस्यार्थः---प्रकृतौ कार्यभेदात् भेदेन प्राप्तिं मन्वानः
पूर्वपक्षी इहापि कार्येण प्राप्तिं तद्वति नेच्छति । अन्यथा तद्वद्भाव एव न स्यात् ।</p>
<p><q>राद्धान्तस्तु---तद्वति कार्यं प्राप्यते नोपायाः</q> । अस्यार्थः---प्रकृति-
वद्विकृतिरप्युपकारवती न पुनः पदार्थवती उपकारसादृश्यं ह्येतत् तद्वदिति । <q>न</q>
पदार्थसादृश्यमिति । एतद्दशमाद्ये दर्शितम् । भवत्वेवं तथापि कथं समावेशो धर्मा-
णामित्यत आह---<q>उपायतश्च प्रकृतौ कार्यान्यत्वमवगतम्</q> । ऋग्भेदात् प्रकृतौ
स्तुतिव्यापारलक्षणकार्यभेदोऽवगतः । न चेहोपायभेदोऽस्ति उपायान्तरविधानात् ।
स्तुतौ सामान्तरविधानेन प्राकृतर्ङ्‌निवृत्तेः ऋगन्तरापेक्षत्वात् तस्य चैकत्वात् ।
तस्मान्न कार्यान्यत्वं शक्यतेऽवगन्तुम् । अनन्यत्वे च कार्यप्रयुक्ताः केन वार्यन्ते नख
इवोलूखलमुसलधर्माः अन्यत्र विरोधात् । यदि परं विरोधादेव धर्माणामकरणम् ।
अतोऽविरुद्धानां समावेश इति स्थितम् ।</p>
<lg><l>।। १७ ।। उभयसाम्‍नि चैवमेकार्थापत्तेः ।। ४९ ।।</l></lg>
<p><q>अत्रापि कण्वरथन्तरवत् उभयमुभयत्र योज्यत इति पूर्वपक्षवादी
मन्यते</q> । एतदुक्तं भवति---<q>यत् प्रकृतावुपायद्वयं विज्ञातं तस्य कार्ये
इहोपायद्वयं विधीयते</q> । एतदेव विवृणोति---<q>बृहत्कार्ये बृहद्रथन्तरे,
रथन्तर कार्येपि बृहद्रथन्तरे । तस्मात् समावेशो धर्माणाम्</q> ।</p>
<p><q>राद्धान्तस्तु उपायसमावेशः प्रत्यभिज्ञानात्</q> । अस्यार्थः-यौ तौ व्यापारौ
स्तुतिं प्रति बृहद्रथन्तरयोरवगतौ तावेवेह समाविष्टौ प्रत्यभिज्ञायेते । तेनोपाययो-
रे व समावेशो न कार्ययोः । न च समावेशप्रयुक्ता धर्माः किं तर्हि कार्यप्रयुक्ता
इत्युक्तम् । तेन कार्यभेदात् यथायथमेव धर्मैर्व्यवस्थितैर्भवितव्यम् । तदिदमुक्तं
भाष्ये <quote>“साम्‍नापि दृष्टमदृष्टं वा क्रियत”</quote> इति । <q>उपायार्थसमाप्तिर्दृष्टकार्यं</q>
स्तुतिर्व्यापारविशेषलक्षणा उपायार्थसमाप्तिर्दृष्टं कार्यम् । समावेशतः किमप्यदृष्टम् ।
न च प्राकृते कार्यसम्बन्धेऽवगम्यमाने कार्यान्तरसम्बन्धो धर्माणामुपपद्यत इति
व्यवस्थैव न्याय्या ।</p>
<lg><l>।। १८ ।। पार्वणहोमयोस्त्वप्रबृत्तिस्समुदायार्थसंयोगात्
तदभीज्या हि ।। ५१ ।।</l></lg>
﻿<pb n="280"/>
<p>अत्र सूत्रे प्रवृत्तिशब्दश्रवणाद्भ्रान्तश्चोदयति । <q>ननु चेयमतिदेशचिन्ता ।
कःप्रसङ्गोऽस्याः ?</q> । किमनेन निष्फलेनोक्तेन । बाधोऽयं नातिदेश इति मत्वाऽऽह
-<q>अस्त्यत्र प्रसङ्गः कार्यप्रधानत्वादतिदेशानतिदेशयोः</q> । एतदेव विवृणोति-
<q>यदि हि प्राकृतदेवतार्थता होमयोः तदा सौर्यादिष्वप्रवृत्तिः । अथारादुपकार-
कत्वं तदा प्रवृत्तिः</q> । अस्यार्थः - प्रकृतानि यानि कर्माण्याग्नेयादीनि देवताभूतानि
पर्वशब्दाभिधेयानि तदर्थता तत्स्मरणार्थता पार्वणहोमयोः स्याद् तदा विकृतिषु
अप्रवृत्तिः, अथारादुपकारकत्वं तदा प्रवृत्तिः प्रयाजादिवदिति कार्यनिबन्धने प्रवृत्त्य-
प्रवृत्ती विचार्येते इति तदर्थं होमयोः द्वारकार्यं चिन्त्यते---<q>किं देवतासंस्कारः
कार्यं उत करणोपकार एव प्रयाजादिवदिति । इह चाध्याये द्वारकार्य-
चिन्तैव क्रियते तन्निबन्धनत्वादूहस्येत्यस्ति प्रसङ्गः</q> । कश्चितत्वविच्चोदयति
-<q>नन्वेवं सति बाधचिन्तैवेयं प्राप्‍नोति कार्याभावान्निवृत्तिरिति । किमिति
भवान् समाधाताऽनतिदेशमाह</q> । परिहरति---<q>सत्यमेवमेतत् तथापि कार्य-
स्वरूपमेवात्र निर्णीयतेऽर्थाद्वाध इत्यूहान्तः पातिन्येवेयं चिन्ता</q> । अनास्थया
मया निर्बन्धो न कृत इति समाधाता दर्शयति---<q>सर्वथा कार्यचिन्तारूपत्वात्
सङ्गतिः । अर्थाद्बाधो भवतु अनतिदेशो वा इति नास्माकमास्था</q> ।</p>
<p>अत्र केचिन्मीमांसकाः तन्त्रे स्वातन्त्र्यमिच्छन्तः स्वबुद्धिलाघवमनाकलयन्तः
भङ्गमापादयांबभूवुः । ननु कर्मसंस्कारकत्वेपि होमयोः किमिति बाधो यावता देवता-
न्तरेपि पशुपुरोडाशवदूहेन पार्वणहोमौ कर्तव्यावेवेति ।</p>
<p>अत्र <q>प्रभाकरपादसेवानिरस्तसमस्तजाड्याः</q> समर्थनमाहुः---कार्यप्रयुक्ता
धर्मा इत्युक्तम् । यच्चाग्नेयादीनामवान्तरकार्यं परमापूर्वनिष्पत्तिं प्रति न तत् सौर्यादी-
नाम् । अत एव च प्रकृतावाग्नेयादीनां नान्योन्यधर्मसङ्कर इति ।</p>
<p>अत्र पूर्वपक्षवादी कालवचनत्वेपि पर्वशब्दस्य कालयोगात् कर्मणि प्रयोग
उपपद्यत इति कालवचनत्वं मन्यते ।</p>
<p><q>राद्धान्तस्तु नियोगैक्यं न सिद्ध‍यतीति समुदायवचनतैव न्याय्या</q> ।
कर्मवचनत्वे हि पर्वशब्दस्य तत्संस्कारकत्वाद्धोमयोः तन्नियोगैक्यं सिद्ध‍यति । इतरथा
तु न सिद्धिः । नियोगैक्यं च गम्यते प्रकृतत्वात् । शक्यते च समुदायार्थत्वेपि कर्म-
वचनत्वेपि काले प्रयोगो वक्‍तुं कर्मयोगात् । यदि वा पर्वशब्दोऽयं यौगिकः पृणाते
<p></p>
﻿<pb n="281"/>
र्दानार्थत्वात् तत्र भावसाधनत्वे कर्मवचनता । अधिकरणसाधनत्वे कालवचनता । तत्र
प्रकृतत्वात्कर्माणामिह कर्मण्येव पर्वशब्दः प्रयुक्त इति निश्चीयते । तदाह-<q>योगाद्वो-
भयत्र पर्वशब्दः । विध्यनुप्रवेशस्तु विशेषहेतुः</q> ।</p>
<p>ननु कर्मवचनत्वेपि किमित्यारादुपकारकत्वं न भवतीत्याह---<q>प्रकृतत्वाच्चा-
रादुपकारकत्वनिराकृतिः</q> । प्रकृतकर्मणां संस्कारार्हत्वात् आरादुपकारकत्वनिरा-
कृतिः । <q>शेषमुक्तम्</q> ।</p>
<lg><l>।। १९ ।। उभयोरविशेषात् ।। ५७ ।।</l></lg>
<p><q>प्रसक्तानुप्रसक्तमिदं कार्यचिन्ताप्रसङ्गेन</q> । पूर्वाधिकरणे होमयोः
कर्मार्थत्वं प्रसक्तम् । तदनुप्रसक्तं चेदं भेदेन पार्वणहोमौ कर्तव्याविति ।</p>
<p><q>कःपुनः पूर्वपक्षवादिनोऽभिप्रायः ?</q> उत्तरं-<q>प्रकृतार्थंत्वे सति एकनि-
योगकत्वादुभयमुभयत्रेति मन्यते</q> । उभयत्राधिकारनियोगैक्यात् तदर्थत्वाच्चोभयोः
उभयत्रोभाभ्यां भवितव्यम् ।</p>
<p><q>राद्धान्तस्तु व्यवस्थायामप्येकनियोगाविरोधात् न कार्यशून्यस्यानु-
ष्ठानं युक्तम्</q> । अमावास्यादेवताकस्य हि अमावास्यासंस्कारकत्वं पौणमासीदेवता-
कस्य तत्संस्कारकत्वम् । यत्रैव तत्संस्कार्यं तत्रैव संस्कारेणापि भवितव्यम् ।
नान्यत्र । तस्माद्व‍यवस्थैव न्याय्या । न च दृष्टे सम्भवत्यदृष्टकल्पनैव न्याय्येति
कार्यान्तरविरोधः । न ह्येकस्यैव क्वचिद्‍दृष्टार्थत्वं क्वचिददृष्टार्थत्वं युक्तं, येनामावा-
स्यायां दृष्टार्थस्य होमस्य पौर्णमास्यामदृष्टार्थः प्रयोगः स्यात् । तथेतरस्यापी-
तरत्रेति ।</p>
<lg><l>।। २० ।। प्रयाजेऽपीति चेत् ।। ५५ ।।</l></lg>
<p><q>नामधेयाक्षेपमात्रमिदं प्रकृतप्रसङ्गेन</q> । अस्यार्थः---यथा पार्वणहोमयोः
प्रकृतदेवतार्थत्वे विकृतिष्वप्रवृत्तिः तथेह प्रकृतार्थत्वेपि नास्ति विकृतावपि कार्यसम्भवात् ।
तेन नामधेयमात्रमिहाक्षिप्यते प्रसङ्गेन प्रकृतत्वात् । यथा पार्वणहोमयोः कर्मदेवता-
र्थत्वं तथेहापि समिदादीनां देवतार्थत्वं संस्कार्यत्वं च ।</p>
﻿<pb n="282"/>
<p>राद्धान्तस्तु इह न तथा कल्पनामर्हति समिदादीनां देवतार्थत्वे प्रमाणा-
भावात् । कर्मवचनत्वेपि द्वितीयाया उपपत्तेः मन्‍त्रवर्णस्यायथार्थत्वे प्रमाणाभावात् ।
तस्मादुपादेयैवात्र मान्‍त्रवर्णिकी देवतेति सिद्धमारादुपकारकत्वम् ।</p>
<p><q>।। इति श्रीमहामहोपाध्यायशालिकनाथमिश्रकृतौ ऋजुविमलायां
पञ्‍जिकायां नवमस्याध्यायस्य
द्वितीयः पादः</q></p>
﻿<pb n="283"/>
<p><q>ऋजुविमलायां</q></p>
<p><q>नवमाध्याये तृतीयः पादः</q></p>
<lg><l>।। १ ।। प्रकृतौ यथोत्पत्तिवचनमर्थानां तथोत्तरस्यां ततौ
तत्प्रकृतित्वादर्थे चाकार्यत्वात् ।। १ ।।</l></lg>
<p><q>ननु च आकृत्यधिकरणे आकृतिः शब्दार्थ इति दर्शितम्</q> । राद्धा-
न्तितम् । <q>तस्य चैतदेव प्रयोजनम्</q> ।</p>
<p><q>तज्जातिविशिष्टे संस्काराभिधानं यथा स्यादिति</q> । संस्कारश्चाभिधान
चतज्जातिविशिष्ट एव यथा स्यात् । व्यक्तिपक्षे हि साधनमात्रवचनता । प्रकृतौ
विकृतौ च साधनभावाविशेषादनूहः तस्मादाकृतिवचनत्वस्यैतदेव प्रयोजनम्-<q>किमत्र
पूर्वपक्षेऽभ्यधिकं क्रियते ? व्रीहिशब्देन नीवाराणामभिधानाशक्तेः तच्छब्द
एव प्रयोक्तव्यः ।</p>
<p>ननु चैवं सति यदि व्रीहिशब्देनाव्रीहिजातीयस्याभिधानं नास्ति
तेषामर्थेनेत्यत्रापि पूर्वपक्षो न युक्तः</q> । यदि व्रीहिशब्देनाज्यसान्नाय्ययोर-
प्यभिधानं स्यात् तदा आज्यसान्नाय्ययोरपि औषधधर्मैर्भवितव्यमिति पूर्वपक्षः सम्भा-
व्येत । केवलम् व्रीहिजातीयाभिधाने तु न सम्भवतीति । परिहरति---<q>अन्यदेव हि
तत्र निराकृतं अन्यस्तत्र पूर्वः पक्षः</q> । किं निराकृतमित्याह---<q>धात्वर्थकर्म-
विवक्षायां प्रयोगाङ्गता न प्राप्‍नोतीत्याशङ्क्य तत्र निराकृतम्</q> । विवक्षिते
धात्वर्थस्यैव कर्मणि व्रीह्यादौ प्रयोजनत्वेन स्वीकृते अधिकारविध्यर्थता न स्यादवधाता-
दीनाम् । अतो धात्वर्थकर्म न विवक्षितं किन्त्वारादुपकारकत्वमेवेत्याशङ्क्य तत्र
निराकृतम् । इह पुनः न कार्यान्तरमुपलभामहे प्राकृतान्मन्त्रकार्यात् । प्रकृतौ हि
हविः प्रकृतिद्रव्याभिधानं मन्त्रकार्यम् । इहापि तदेव, तच्चोहमन्तरेणाशक्यमित्यूहेन
भाव्यम् । न चासमवेतार्थत्वं येन मन्त्रार्थस्य विवक्षितत्वेपि असमवेतार्थत्वमग्नि-
व्रीहिशब्दयोर्गम्येत । तदपि नास्ति । यतः समबेतार्थत्वं अग्निव्रीहिशब्दयोः स्थित-
मेव । अतः वक्तव्यमत्र निराकरणीयम् ।</p>
<p><q>तदिदमभिधीयते । सत्यमाकृतिवचनत्वं शब्दानां स्थितं, तथा-
प्यत्र साधनभावेनाभिधानात प्रकृतिविकृत्योश्चाविशिष्टत्वात् तद्भावस्य</q>
﻿<pb n="284"/>
साधनभावस्य <q>नोहेन भवितव्यम् । शब्दार्थत्वेऽप्याकृतिस्तदवस्थैव भवति
साधनत्वलक्षकत्वात्</q> । अस्यार्थः---प्रकृतावपि व्रीहिशब्देन न स्वरूपं प्रकाशितं,
किं तर्हि साधनविशेषः स च विकृतावप्यविशिष्टः । अन्यथा हि ऊहोऽपि न
स्यात् । ततश्च प्रकृतावप्याकृतेरप्रकाश्यत्वं साधनलक्षणोपलक्षणत्वात् । विकृतावपि
न नीवारजातिः प्रकाश्येति नोहो युक्तः । ननूपलक्षणत्वेऽपि व्रीह्याकृतेर्विकृतौ
तदभावादुपलक्षणत्वानुपपत्तेरुपलक्षणसमर्थनीवारादिजातिपर्युपस्थापनाय जात्यन्तरवचनमेव
न्याय्यमिति वक्तव्यं, यज्जातीयं हि चोदितं तज्जातीयमेवोपलक्षणक्षमं व्रीहिजातिः
नीवारव्यक्तिं न लक्षयितुं क्षमेत्यन्यत्प्रयोक्तव्यम् । न व्रीहिजातिवचनं प्रयोक्तव्यमिति ।</p>
<p>पूर्वपक्षी समाधत्ते---<q>अत्रोच्यते-स्यादेवं यदि नान्तरीयकस्य विवक्षा
स्यात् स्वजात्यभिधानेनोपलक्षणीयं साधनमिति</q> । प्रकृताविदं नान्तरीयकं,
प्रकृतौ हि तज्जातेश्चोदितत्वात् सन्निकृष्टमुपलक्षणमिति नान्तरीयकभाबः । यदि पुनः
जात्यन्तरचोदना स्यात् न तदोपलक्षणं नान्तरीयकतयापि स्यात् । प्रकृतौ हि
व्रीहिजातीयं चोदितं व्रीहिभिर्यजेतेति । मन्त्रेऽपि तज्जातिवाचक एव व्रीहिशब्दः प्रयुक्त
इति सन्निकृष्टजातिरुपलक्षणम् । यदि पुनः तत्राप्यन्यजातीयं चोदितं भवेत् मन्त्रे(वा)च
अन्यजातिवाचकः शब्दः तदा न सन्निकृष्टस्योपलक्षणं भवेदिति । तदेवं सम्पन्नं
सन्निकृष्टस्योपलक्षणत्वम् । न च तद्विवक्षितुं न्याय्यम् । तेन सन्निकृष्टस्योपलक्षणत्व-
सिद्धये न स्बजातिवाचकशब्दोहो युक्तः ।</p>
<p><q>कथं तर्हि व्रीहिशब्देन नीवारजातीयस्याभिधानं ?</q> उत्तरं---<q>यथा-
कथंचित्</q> अभिधानकल्पना ऐन्द्रीवत् । तस्मान्नान्तरीयकमभिधानमविवक्षितम् ।
अतः प्राकृतयोरेव शब्दयोः प्रकृतौ प्रयोगदर्शनात् विकृतावप्यभिधानं कल्पनीयम्
तयोः कार्यतः प्राप्तेः । शब्दान्तरस्य न पुनः कार्यतः(या)प्राप्तिः नापि प्रयोगत
इत्यनूहं मन्यते । समवेतार्थत्वं पुनः उपोद्बलकमेवास्य पक्षस्य यस्मात्साधनं कर्मणि
समवेतं व्यक्तेश्च साक्षात् साधनभाव इति लक्षणार्थैव जातिः तेन नान्तरीयकत्वाज्जातेः
अविवक्षितत्वान्न नीवारशब्दः प्रयोक्तव्य इति ।</p>
<p>युक्त्यन्तरं चानूहे दर्शयति---<q>विनियोगेऽपि च शब्दानामेवोपदेशः</q> ।
अस्यार्थः-मन्त्रस्य विनियोगो वर्णपर्यवसायी वर्णातिरिक्तस्य तस्याभावात् यथैवासौ
कार्यार्थत्वेऽपि प्रकृतौ न पीडितः एवं विकृतावप्यसौ न पीडनीय एवेति पूर्वः पक्षः ।
﻿<pb n="285"/>
प्रकृतावपि कार्यार्थमेव मन्त्रः प्रयुज्यते । तत्र यथा स एव शब्दः प्रयुज्यते तथा
विकृतावपि स एव प्रयोक्तव्यः अङ्गभूतत्वात् ।</p>
<p><q>अत्रोच्यते---भवितव्यमूहेन । कस्मात् ? कार्यान्तरे शक्त्यन्तर-
कल्पनायामग्न्यादीनामैन्द्रीवन्‍न्यायो न विद्यते</q> । कार्यान्तरे अभिधेयान्तरे
शक्त्यन्तरकल्पनायां अग्न‍यादिशब्दानां न्यायो नास्ति यथेन्द्रशब्दे । <q>कथं न्यायो
नास्ति</q> ? उत्तरं---<q>प्रकृताविवात्र</q> मन्त्रेणात्र साधनप्रकाशनं कर्तव्यमिपि प्राप्तम् ।
तदिदानीमभिधानान्तरकल्पनया, उत शक्त्यन्तरकल्पनयेति विचारणीयम् । <q>तत्र
शक्त्यन्तरकल्पना न न्याय्या क्लृप्तशक्तेः शब्दस्य, प्रयोगान्तरे पुनः
शक्त्यन्तरकल्पना</q> अग्न‍यादिशब्दः क्लृप्तशक्तिः तस्य मन्त्रप्रयोगान्तरे पुनः शक्त्य-
न्तरकल्पना न युक्ता । कुतः ? <q>तावन्मात्रस्याप्रयोगात् । यदि तावत्
तावन्मात्रस्य प्रयोगो(न)भवेत् तदा बलाच्छक्त्यन्तरकल्पना स्यात । न च
तावन्मात्रस्य प्रयोगः किन्तु मन्त्रस्य</q> । तथापि किमित्याह---<q>मन्त्रस्य पुन-
रभिधानान्तरप्रक्षेपेऽपि न किञ्चित् दृष्टादधिकं कल्पितं भवति</q> । नाभिधा-
नान्तरप्रक्षेपे हि किञ्चित् कल्पितं भवति । शक्त्यन्तरकल्पनापक्षे तु स एव दोषः ।
तस्मात् गौरवाच्छक्त्यन्तरकल्पनापरिहारेण शब्दान्तरप्रक्षेप एव न्याय्यः ।</p>
<p><q>ननु च मन्त्रत्वमेव हीयते । ऊहप्रवरनामधेयानाममन्त्रत्वमुक्तं यतः</q> ।
परिहरति-<q>न मन्त्रत्वं हीयते । निमित्ताभिप्रायं हि तदमन्त्रत्वं नाभिधानाभि-
प्रायं प्रक्षेप्यस्य शब्दस्य</q> तदमन्त्रत्वमुक्तं न पुनरभिधायकस्य वाक्यस्य अभिधायक-
त्वमौत्पत्तिक इत्यत्रोक्तम् । क्लृप्तकार्यतया प्राप्तिः कार्यवशेन मन्त्रस्यार्थवत्त्वमेव युक्तं
समुदायापन्नस्य प्रत्यभिज्ञायमानत्वात् । यत एव च निमित्तमात्रनाशे मन्त्रनाशो नास्ति
<q>अत एव च प्रतिनिधेरभावः</q> सकलमन्त्रनाशे हि प्रतिनिधेः आत्मलाभो न निमित्त-
मात्रविनाशे सकलमन्त्रविस्मृतेः न शक्यते तत्सदृशो ज्ञातुमिति । निमित्तमात्रविनाशे तु
तत्त्वमेव मन्त्रस्य । <q>तस्मात् अभिधानान्तरप्रक्षेपो न्याय्यः</q> न शक्त‍यन्तरकल्पना ।
<q>कुतः? अभ्यासापेक्षत्वात्</q> शक्त‍यन्तरकल्पना अभ्यासापेक्षा । यदि हि अग्न‍यादिपद-
स्याभ्यासो(न) भवेत् मन्त्रान्तर्गतं तावत्प्रयुज्येत तथा केवलमिति । तथा केवलवचन-
प्रयोगे शक्त‍यन्तरकल्पना अवश्यं कर्तव्या । अन्यथाऽभिधानाशक्तेः । नचाचोदिता-
भ्यासः कारयिंतु शक्यते यत्र शब्दस्योपदेश इति । सत्यं, स तु कार्यार्थ इत्युक्तम् ।
कार्यतश्चात्र प्राप्तिर्नोपदेशतः । <q>तस्माद्यथाकार्यमभिधानम्</q> कार्यानतिक्रमेणो/?/भिधानं
﻿<pb n="286"/>
आश्रयणीयम् । कार्यतश्चात्र प्राप्तिः, कार्यं चात्र नीवारप्रकाशनम् । न च तच्छक्त‍य-
न्तरकल्पनया युक्तम् । अन्यथापि तत्सिद्धेरित्यूह एव न्याय्यः ।</p>
<p><q>यत्पुनरिदं अन्तरागर्भिणीव्याख्यानं कृत्वा पुनराक्षेपोऽन्यथा च
व्याख्यानं तत्र यद्याक्षेपणीय एवायमर्थः किमित्युपन्यस्तः</q> । किमिति
तत्परत्वेन सूत्रव्याख्यानं कृतम् ।</p>
<p>उत्तरं---<q>उपन्यस्तस्तावत् उपन्यसनीयत्वादेव</q> न्याय्यत्वादेव । यदि
न्याय्यः, <q>आक्षेपस्तर्हि कस्मात् ? उत्तरसूत्रासम्बन्धपरिहाराय</q> । 1उत्तरसूत्रमसम्बद्धं
स्यादित्येतावता दोषेणाक्षेपः न पुनरन्याय्यतया । <q>यद्यस्मिन् व्याख्याने
उत्तरसूत्रसम्बन्धो न स्यात् असूत्रितं तर्हि पूर्वव्याख्यानम्</q> । परिहरति-<q>न
चासूत्रितं अनेकार्थसूचनात् सूत्रस्य । तस्मात्कौशलप्रदर्शनमिदं आक्षेपद्वारेण
सूत्रकारेण (स्य)क्रियते</q> । सूत्रकारेणात्रैवाधिकरणान्तरमपि सूत्रितमित्येकेनैव
सूत्रेणानेकार्थसूचनात् महत्कौशलं सूत्रकारस्य प्रदर्श्यते । <q>शेषं सलिङ्गमुक्तम्</q> ।</p>
<lg><l>।। ३ ।। लौकिके दोषसंयोगादपवृक्ते हि चोद्यते ।। ९ ।।</l></lg>
<p><q>प्रासङ्गिकमिदमधिकरणम्</q> । यद्येकं यूपमित्यदि व्यवस्थार्थं वचनमिति
पूर्वमुक्तम् । इदानीं प्रसङ्गेनेदमधिकरणमायातम् । <q>तत्राविशेषात्</q> यद्येकं यूपमुप-
स्पृशेदिति अविशेषश्रवणात् । <q>उभयार्थतां मन्यते पूर्वपक्षवादी</q> । पुरुषार्थतां
क्रत्वर्थतां च मन्यते । अस्ति त्वयं विशेषः लौकिकेऽधिकारान्तरकल्पना । 2तस्मा-
द्वैदिक एवास्तु इति पक्षान्तरम् ।</p>
<p>राद्धान्तमाह---<q>क्लृप्त एवात्राधिकारो दोषश्रवणात्</q> । अर्थवादाभि-
हितोऽपि दोषः पुरुषार्थत्वे आञ्जस्येनोपपद्यते । युक्त‍यन्तरं चाह-<q>इष्टशब्दसंयोगाच्च
इष्टोत्तरकालस्पर्शविषयमेव प्रायश्चित्तं मन्यते</q> । उच्छ्रयणादयश्च नेष्टोत्तरकालाः
अपरामपि युक्तिमाह---<q>अपरिहार्यत्वाच्चोच्छ्रयणादेर्न विनापीति शक्यते कल्प-
यितुम्</q> । अस्यार्थः---तस्माद्यूपो नोपस्पृश्य इति प्रतिषेधोऽयं पुरुषार्थ एवोपपद्यते ।
<note>1. A उत्तरसूत्रसम्बन्धो न स्यादि ।</note>
<note>2. A अलौकिकवैदिके</note>
﻿<pb n="287"/>
क्रत्वर्थपक्षे विकल्पप्रसङ्गात् । न च विकल्पो युक्तः उच्छ्रयणादेः अपरिहार्यत्वात् ।
पुरुषार्थश्चेत् प्रतिषेधः तदतिक्रमप्रायश्चित्तमपि पुरुषार्थमेव । तस्माल्लौकिक एव
स्पर्शनेऽयं मन्त्रः । <q>यत्तर्हीदमुक्तं प्रहरानेनेति पुनर्गण्य[पुनर्दण्ड]शब्दः संबध्यत
इति तत्कथं ?</q> उत्तरं---<q>इत्थमेव यथा श्रूयते तथैवाभिप्रायः ।</p>
<p>प्रष्टा विवृणेति---<q>ननु च स्योनं त इत्यत्रापि एकवाक्यतापरिहारः
प्राप्नोति</q> । परिहरति---<q>भवत्येव वाक्यार्थावगमे</q> । अर्थप्रतीतिकाले तदपेक्षक-
त्वात् । प्रयोगे तु प्रयोगावस्थायां तु स मन्त्रान्त(त्य)[रम्] ।</p>
<lg><l>।। ४ ।। अन्यायस्त्वविकारेणादृष्टप्रतिघातित्वादवि-
शेषाच्च तेनास्य ।। १० ।।</l></lg>
<p>द्वितीयतृतीयपक्षयोस्साम्यं मन्वानो भेदप्रदर्शनायाह---<q>पक्षचतुष्टयमत्रो-
पन्यस्तम् । आद्यस्त्वयं पक्षो, बहुवचनान्त एवाविकारेण प्रवर्ततां</q> एक-
वचनान्तो निवर्तत एव । द्वितीयस्तु बहुवचनान्तो निवर्तते एकवचनान्तः प्रवर्तते ।
स चोहितव्यः । तृतीयस्तूभयोरपि प्रवृत्तिः बहुवचनान्तस्याविकारः एकवचनान्तो
विकृतः । चतुर्थस्तु उभयोरपि प्रवृत्तिः विकारश्चेति । <q>का युक्तिश्चतुष्टये ?</q> उत्तरं---
<q>प्रथमस्य तावत् पक्षस्येयं युक्तिः विकृताव</q>भिधानाकाङ्क्षायां यद्यविकृतमपि अभि-
धानं न शक्नोत्यभिधातुं तदा धिकारनियोगो नियुङ्क्ते । सम्भवति त्वविकारेणैव बहुवच-
नान्तस्याभिधानं, प्रकृतौ पाशमात्रविवक्षया बहुवचनान्तस्य प्रयोगात् साधुदृष्टिः[ष्टम्]
प्रकृतिवच्च द्विपाशकायामपि विकृतौ तेनैवाविकृतेनाभिधानं सम्भवति । एकवचना-
न्तस्तु एकसङ्ख्याकपाशाभिधायित्वात् विकृतावपि सङ्ख्याभिधानायोहितव्यः
प्राप्नोति । न च तद्युक्तं अविकृतेनैवाभिधानसिद्धेर्न विकारं प्रयुङ्क्ते ।</p>
<p>द्वितीयस्येयं युक्तिः तामाह---<q>ऊहवाद्याह</q>---अनूहवादिना नाप्राप्तिरेकवच-
नान्तस्य शक्यते वक्‍तुम् । पाशमात्रस्य विवक्षितत्वादिति त्वयैवोक्तम् । ततश्च
प्रातिपदिकार्थ(म)स्य सम्भवात् भवितव्यमेकवचनान्तेन मन्त्रेण । न च तस्यावि-
कृतस्य प्रयोगस्सम्भवति, अन्वितस्वार्थत्वात् । प्रकृतौ समवेतार्थत्वात् स चेदेक-
वचनान्तो विकृतः तदा सम्पन्नमन्विताभिधानम् । एतदेव विवृणोति---<q>समवेत-
प्रकाशनमिति हेतोः किमनन्विताभिधानेन</q> । बहुवचनान्तेनेति वर्तते ।</p>
﻿<pb n="288"/>
<p>तृतीये त्वियं युक्तिः । तामाह---<q>अयमभिप्रायः । त्वयैवोक्त
पाशमात्रसमवायान्न शक्यते मन्त्रो</q> विनिवर्तयितुमिति तेन बहुवचनान्तेनापि
मन्त्रेण भवितव्यम् । <q>ननु चानन्विताभिधानान्न तेन प्रयोजनमस्तीत्युक्तम्</q> ।
परिहरति---<q>नान्विताभिधानन्यायप्राप्तिः</q> अन्वितार्थाभिधाय्ययमित्यनेन रूपेण न
प्राप्तिर्येन तदभावादप्राप्तिः स्यात् ।</p>
<p><q>कथं</q> तर्हि ? <q>समवेताभिधानेन प्राप्तिकमित्युक्तम्</q> । तुल्यश्चायमर्थ-
समवायः एकवचनान्तश्च बहुवचनान्तश्च मन्त्रः प्रतीयते । न प्राप्तिर्वारयितुं
शक्यते । अनन्वितस्य प्रकृताविवात्रापि साधुता भविष्यति । एकवचनान्तस्य पुनः
<q>स्वार्थेनैकत्वेनान्वितो यः</q> समवेतः पाशः <q>तदभिधानात्त</q>दधायकत्वात् तथैवात्रापि
<q>साधुत्वम</q>भिधाने साधुतेति हेतोर्नो(न्)हः ।</p>
<p><q>राद्धान्तस्तु मन्त्रद्वयं विकृतं प्रयोक्तव्यम् । ननु चासमवेताभिधायि
बहुवचनान्तमन्त्र</q> [इत्युक्तम्] । [तस्य कथं]साधुता भविष्यतीति भावः । परिहरति
-<q>सत्यं शक्यत इह द्विपाशके कर्मणि नोक्तम् । ननु च प्रकृतिवत्कुर्यादिति
इहापि तद्वदेव प्राप्‍नोति</q> । प्रकृतौ विवक्षितं समवेतार्थं स्यात् । न चैतत्तत्र
विवक्षितम् । कुत इत्याह---<q>सत्यं शक्यत इह द्विपाशके कर्मणि नोक्तम् । ननु
च प्रकृतिवत्कुर्यादिति इहापि तद्वदेव प्राप्‍नोति</q> । प्रकृतौ विवक्षितं समवेतार्थं
स्यात् नचैतत्तत्र विवक्षितम् । कुत इत्याह---<q>तत्र हि पाशमन्त्रान्वयादेव
पाशार्थो विवक्षितः वचनयोगस्तु प्रयोगसाधुतासम्पत्त्यर्थः । नाभिधाना-
न्वयः । (न च) यदि च प्रयोगोऽयं साधुः तदा साधुत्वे सति अत्रापि
केन प्रयोगो वार्यते</q> । परिहरति-<q>नात्र शक्यते साधुतां वक्‍तुम्</q> । कुत
इत्याह---<q>साधुता हि प्रयोगाद्भवति । अप्रयुक्तेऽपि लक्षणाद्वा</q> । तत्र प्रयोग-
स्तावत् बहुबचनान्तस्य पाशयोर्नास्ति । (पेदिकं)[वचन]लक्षणापि छन्दसि विद्यते सुपां
सुपो भवन्तीति । नचोहः च्छन्द इत्युक्तम् । तस्मादपभ्रंश एवात्र बहुवचनान्तः ।
तेन साधुत्वाय द्विवचनान्त ऊहितव्यः । अत्र पूर्वप्रयोगात् भिन्नलक्षणमुक्तमिति
मत्वा चोदयति---<q>कथमप्रयुक्तस्य लक्षणमिति</q> । अप्रत्यक्षप्रयोगस्येत्यभिप्रायः
यस्यापि प्रकृतौ प्रत्यक्षेण प्रयोगो न दृश्यते तस्यापि लक्षणदर्शनात् साधुत्वमवगम्यत
इत्यर्थः । <q>अतः प्रकृतौ प्रयुक्तस्य पाशद्वयमात्रे विवक्षिते मन्त्रार्थे किमिति
वचनार्थ आद्रियते</q> । उत्तरं---<q>साधुत्वायेति</q> ब्रूमः । विभक्तिं विना न केवलस्य
﻿<pb n="289"/>
साधुत्वम् । तथापि किमित्याह---<q>असाधोः प्रतिषेधात्</q> । तथा गतार्थानामपि
साधुत्वाय लौकिका वचनमाद्रियमाणा दृश्यन्ते देवदत्तयज्ञदत्ताभ्यामिदं कार्यं इदं
कृतमित्येवमादिषु । तस्मात् सूक्तं विकृतयोरपि मन्त्रयोः प्रयोग इति ।</p>
<lg><l>।। ५ ।। विप्रतिपत्तौ विकल्पः स्यात् समत्वात् गुणे त्वन्याय्य-
कल्पनैकदेशत्वात् ।। १ ।।</l></lg>
<p><q>पाशमन्त्रद्वयमुदाहरणम्</q> । अनेन पाशमन्त्रसमाख्यामुत्कर्षोपयोगिनीमाह ।
<q>ननु चोदकप्राप्तं बहुवचनान्तपाशमन्त्रमाश्रित्य विचारः कृतः । ननु
प्रकृतावननुप्रविष्टस्य कथं चोदकतः प्राप्तिः</q> । अतः कथं पुनरुत्कर्षांशङ्केत्यत्राह-
<q>अर्थाच्चेदमधिकरणं</q> आधस्त्यात् पूर्वं द्रष्टव्यम् । एतदधिकरणसिद्धमेवानुप्रवेशं
गृहीत्वा सा चिन्तेत्यभिप्रायः । साक्षादसङ्गतत्वाच्च पूर्वमियं चिन्ता न कृता । इदानीं
पूर्वाधिकरणप्रसङ्गेन सङ्गतिः । <q>अत्र पूर्वपक्षवादी सकलवाक्यान्वयाभावात्
बहुवचनयुक्तस्य मन्त्रस्योत्कर्षं मन्यते</q> । अस्यार्थः-लिङ्गविनियोज्योऽयं मन्त्रः
तेन यत्रैव पाशबहुत्वान्वितं पाशोन्मोचनं प्रकाश्यते तत्रैव पाशमन्त्रसमाख्यया
लब्धसामान्यसम्बन्धो विनियुज्यते इति उत्कृष्यःतव बहुवचनान्तः । ननु पाशवि-
मुक्त्यर्थत्वान्मन्त्रयोः बहुवचनविनियुक्‍तेपि तस्यार्थस्य सम्भवे नोत्कर्षो न्याय्यः ।
<q>पाशविमोकोऽयं मन्त्राभ्यां प्रकाश्यः । बहुवचनान्तेनापि मन्त्रेण शक्यत
एवासौ प्रकाशयितुमिति कथमुत्कर्षः</q> । परिहरति---<q>सत्यं पाशविमोकार्थः
स भवति बहुवचनत्यागेन तु</q> सःप्रकृतिगतेन । न चा (वाऽ)न्वितार्थस्य बहुवच-
नस्य त्यागे प्रमाणमस्ति । तस्माद्यत्र कर्मणि सहान्वयस्समवेतार्थोऽयं मन्त्रः तत्रानेन
मन्त्रेण भवितव्यम् । अथाप्यवान्तरवाक्याश्रयणं स्यात् । न च महावाक्ये तद-
पाश्रयणमस्तीति हेतोरुत्कर्ष एव न्याय्यः ।</p>
<p><q>एवं प्राप्तेऽभिधीयते---प्रातिपदिकाश्रितं ह्यत्र बहुत्वं प्रतीयते
विभक्तितोऽवगमात् न यथा सङ्ख्याशब्दादिवत् स्वतन्त्रम्</q> । यथा सङ्ख्या-
शब्देन चतुरो मुष्टीन्निर्वपतीत्येवमादिषु प्रातिपदिकसम्बन्धनिरपेक्षा सङ्ख्या विधीयते
न तथा विभक्ति[तः]प्रतीयते । विभक्ति[श्रुतयः]श्रुत्याऽभिहितं प्रातिपदिकाश्रितमेव
स्वार्थमाहुः । <q>ततःकिं ?</q> उत्तरं---<q>इदं ततो भवति</q> पाशार्थाश्रयि[यी] बहुत्वस्यान्वयः
प्रतीयते । तथापि किमित्याह---<q>पाशार्थश्च विमोकसम्बन्धितया प्रतीय</q>-
﻿<pb n="290"/>
<q>मानोऽनेन मन्त्रेण नाभिधीयत इति[न]शक्यते वक्‍तुम् । अभिधीयते चेत्
सोऽर्थः तदा तदर्थत्वान्मन्त्रस्य तदभि(धायकत्वा)हितो मन्त्रार्थः यदि
विनियोगापेक्षो मन्त्रार्थो भवेत्</q> । यदि विनियोगानपेक्षो मन्त्रार्थः, प्रातिपदि-
कस्थलिङ्गस्य प्रथमोपनिपातात् प्राधान्यात् प्रातिपदिकार्थविषयस्य विभक्तिलिङ्गात्
बलीयस्त्वात् एकस्मिन्नपि पाशे मन्त्रस्य विनियोगात् बहुवचनमविवक्षितार्थमन्त्रफल-
मिति निश्चीयते । विनियोगतश्च मन्त्रार्थावगम इत्युक्तम् । अन्यथाहि कार्यार्थता
मन्त्रस्य स्यात् । एवमेव यस्य कस्यचित् अनुवादः प्राप्‍नोति । ततश्च सापेक्षत्वप्रस-
ङ्गादप्रामाण्यम् । विनियोगायत्ते तु मन्त्रार्थे यावत्येव विनियोगः तावदेव प्रकाश्यम् ।
अर्थान्तरस्योल्लापस्तु विषभक्षणवन्नान्तरीयकः इत्यनेन न्यायेन अविवक्षित एवेति
नाप्रामाण्यम् । तेन विनियोगापन्नमेव मन्त्रार्थावधारणम् । यत एव प्रातिपदिकलिङ्ग-
न्यायेनानुत्कर्षः <q>अत एव प्रकरणमभ्युच्चयवृत्तितयोपन्यस्तं भाष्यकारेण</q> ।
यदि मूलयुक्त्यन्तरं न स्यात् तदा प्रकरणमेव मूलयुक्तिर्भवेत् । न च तस्य मूल-
यक्तित्वसम्भवः । श्रुतिलिङ्गवाक्येभ्यः अप्रबलत्वात्तस्य । वाक्यबलेनोत्कर्षो न्याय्यो
यतः । कथं पुनः प्रकरणस्याभ्युच्चययुक्तिताप्यस्तीत्याह---<q>प्रत्यक्षे हि कर्तव्यता-
वचनसम्बन्धेऽ</q>धिकारविधिसम्बन्धे <q>सम्भवति नाप्रत्यक्षेणाधिकारविधिना
सम्बन्धो न्याय्य इत्यभिप्रायः</q> ।</p>
<p>उपसंहरति---<q>अत आश्रयवशादनुगुणविभक्त्यर्थः प्रतिपत्तव्यः</q>सङ्ख्या-
श्रयभूतैकपाशानुगुणो विभक्त्यर्थो विज्ञेयः । <q>स च कर्ममात्रप्रतिपत्तिपरो भवति</q> ।
सहैकत्वेन एकसङ्ख्याया अविवक्षितत्वात् कर्ममात्रप्रतीतिपरो मन्त्रः । यदि वा
सङ्ख्या विवक्षिता तेनैवैकत्वेन सह मन्त्रार्थः ।</p>
<p><q>ननु सहपक्षेऽर्थान्तरवचनतापि कल्पिता भविष्यति बहुवचनस्यै-
कत्वमपि । बहुवचनस्य वाच्याभाव इति कल्पितम्</q> । ततश्चैकार्थत्वप्रसङ्गो
बहुवचनेऽपि सम्भवति । ततश्च स्वायत्तेपि प्रयोगे एकस्मिन् बहुवचनप्रसङ्गः । परि-
हरति---<q>न स्वायत्ते प्रयोगे प्रसङ्गः अनियोगे लोकतोऽवगमात्</q> । एकत्वादि-
नियमेनैकवचनताद्यवगमात् । तस्मान् प्रयोगसाधुतैवात्रानभिधानसाधुत्वम् । कथं
तर्हि एकत्वावगतिः तत्राह---<q>कर्ममात्रवचनत्वादपि एकत्वसिद्धेः</q> कर्ममात्रेऽवगते
निरपेक्षतया एकत्वमवगम्यते । द्वित्वादिका हि सङ्ख्या अपेक्षाबुद्धिनिबन्धना । यत
एकस्मिन् बहुवचनमवाचकम् अत एव च लक्षणकारा अपि एकस्मिन् बहुवचनमिति
﻿<pb n="291"/>
यत्‍नान्तरमारभन्ते । अन्यथा हि स्वभावसिद्धत्वादवाच्यं स्यादिति । स्वभावसिद्ध-
त्वान्न न वाच्यत्वम् । कथं तर्हि बहुषु वचनाप्राप्तौ एकस्मिन् बहुवचनमिति स्मरणं ?
प्राप्‍त्यर्थमेव । तस्मात् प्रयोगसाधुतैवेति अर्थे समन्वयाभावात् ।</p>
<lg><l>।। ६ ।। अपूर्वे त्वविकारोऽप्रदेशात्प्रतीयेत ।। २० ।।</l></lg>
<p>इह पुनरेकपत्‍नीके प्रयोगे स्वार्थसम्बन्धसम्भवान्न द्वयोर्बहुषु वा साधुता
शक्यते वक्‍तुम् । पाशे ह्यनन्यगतितया तथात्वाश्रयणम् । इह तु गतिरस्तीति न
प्रयोगसाधुत्वाश्रयणम् ।</p>
<p><q>ननु चात्रापि प्रयोगसाधुत्वाय भविष्यति</q> । परिहरति---<q>न एकस्मिन्
स्वार्थसम्भवात्</q> न [स्वार्थे] सम्भवति प्रयोगसाधुता । तस्मात् साधुत्वायैव द्वयोः
बहुषु चोहः कर्तव्यः ।</p>
<p><q>अथ कस्मादेकपत्‍नीक एवास्य प्रयोगो न भवति</q> । यथा व्रीहिपक्षे
स्योनं ते इति मन्त्रः । ततश्चोक्तोहो न युक्तः । परिहरति---<q>नैवमुपपद्यते सर्वत्र
प्रातिपदिकार्थसम्भवात् पाशवत् सर्वत्रैव विनियोगः</q> । तत्र हि यवेषु समवेतार्थ-
तैव नास्ति । इह पुनः द्वयोः बहुषु च पत्नीप्रातिपदिकस्य समवेतत्वमस्ति इति न
वचनान्तरानुरोधेन नियमश्शक्यते वक्‍तुम् । न च समवेतार्थसम्भवे प्रयोगसाधुता
वचनस्येति ऊहेन भवितव्यम् । अत्राभिधीयते---<q>न तावदेकवचनकार्ये द्वित्वं
बहुत्वं वा श्रूयते नीवारवत्</q> । यथा नीवारा व्रीहीणां कार्ये विधीयन्ते तथा
एकत्वकार्ये द्वित्वं बहुत्वं वा न श्रूयते । <q>ततः किम्</q> । उत्तरं-<q>इदं ततो भवति ।
तद्वत्समवेतार्थमिति न शक्यते वक्‍तुम्</q> । यथा प्रकृतौ व्रीहिशब्दः समवेतार्थः
तथैकवचनमपीति न शक्यते वक्‍तुं सर्वेषामेकद्वित्वबहुत्वानां समन्वितत्वात् । <q>ननु
च प्रयोगसाधुतापि न शक्यते वक्‍तुम्</q> । परिहरति---<q>न शक्यत एव वक्‍तुं
प्रातिपदिकार्थमात्रस्य सन्नहनयोगात् द्वयोः बहुषु च समवेतार्थानवगमात्</q> ।
अस्यार्थः---पत्नीप्रातिपदिकमात्रस्यापेक्षितसङ्ख्याविशेषस्य मन्त्रेण सन्नहनेन योगात् ।
द्वयोः पत्‍न्योः बहुषु वा एकत्वाभावात् एकवचनस्य समवेतार्थत्वानवगमात् ।
अविशेषेणैकस्मिन्नपि समन्वयश्शक्यते वक्‍तुम् ।</p>
<p>एकत्वप्रतिपत्त्यर्थमिदमेकवचनं न भवति द्वयोः बहुषु च तदभावात् । किन्तु सर्व-
स्यापि सव्यापारतया कर्मत्वसम्बन्धार्थमिति । अतः प्रयोगसाधुतैवात्रापि इति न
﻿<pb n="292"/>
योप्रगविरोधः । <q>ननु चैकस्मिन् समन्वयो न शक्यते परिहर्तुम्</q> । परिहरति---
<q>न शक्यं नाम प्रयोगविशेषात् द्वयोः बहुपु चार्थसमन्वयात् प्रयोगसाधु-
तैवेत्यदोषः</q> ।</p>
<lg><l>।। ७ ।। विकृतौ चापि तद्वचनात् ।। २१ ।।</l></lg>
<p><q>अत्र स्वायत्तं प्रयोगं मन्वानस्य पूर्वपक्षः</q> । यथा स्वायत्ते कर्मणि
स्वायत्तः प्रयोग इति मत्त्वा द्विवचनमूहितव्यम् तथेहापि विकृतौ द्विपत्‍न्यामपि पत्नी-
शब्दे द्विचनस्योह एव युक्तः स्वायत्तत्वात्प्रयोगस्येति पूर्वः पक्षः ।</p>
<p>राद्धान्तस्तु प्रकृतिवत् साधुत्वसम्भवात् [न]स्वायत्ते प्रयोगे प्रमाणमस्तीति ।
यदि वैदिकेन प्रयोगेण कार्यं न सिद्ध‍यति तत्र स्वायत्तः प्रयोग आश्रीयते । पत्‍नी-
शब्दश्चैकवचनान्तो द्वित्वे बहुत्वे च सिद्धप्रयोग इति न स्वायत्तप्रयोगावकाशः ।
पाशे तु द्वित्वे बहुवचनान्तस्य प्रयोगादर्शनादस्ति स्वायत्तप्रयोगावकाशः । यत्पुनः
भाष्ये तथैव च नाविवक्षा तद्वचनेनेत्युक्तम् । तदयुक्तम् । पाशाधिकरणविरोधात्
अविवक्षितेपि विभक्त्यर्थे यथार्थमेव विभक्तिः प्रयोक्तव्येति । तेनात्रापि द्विवचन-
बहुवचनयोरेव प्रयोगः प्राप्नोतीति परिहरति---<q>यत एवायं पक्षो दृष्टः अत
एवाथवेत्युक्त्वा</q> पक्षान्तरमुक्तम् पूर्व[ा]परितोषेण । तद्व‍याचष्टे-<q>तद्वदेव साधुत्व-
सम्भवात्</q> । यथा प्रकृतौ द्वित्वबहुत्वयोरपि प्रयोगात् एकवचनस्य साधुता पत्‍नी-
शब्दे तथा विकृतावप्यनूहः ।</p>
<lg><l>।। ८ ।। अध्रिगौ सवनीयेषु तद्वत् समानविधानाश्चेत् ।। २२ ।।</l></lg>
<p><q>समानविधानमिति कृत्वा चिन्तेयम् । अनेन विशेषेण तद्वदति-
देशोऽयं न विशेषान्तरं वक्तव्यम्</q> । समानविधानप्रयोजनमेतदित्यर्थः ।</p>
<lg><l>।। ९ ।। प्रतिनिधौ चाविकारात् ।। २३ ।।</l></lg>
<p><q>प्रतिनिधौ व्रीहिकार्यापत्तेः मुख्ये च व्रीहिशब्दस्य समवेतार्थत्वात
ऊहं मन्यते पूर्वपक्षवादी</q> । यदि प्रतिनिधिः व्रीहयश्च स्वातन्त्र्येणोपदिष्टा भवेयुः
तदा मन्त्रो न भवेदेव । व्रीहिकार्यापन्नश्य प्रतिनिधिः व्रीहिशब्दश्च समवेतार्थ
इति युक्त एवोहः ।</p>
﻿<pb n="293"/>
<p><q>राद्धान्तस्तु न व्रीहिकार्ये नीवारा उपदिश्यन्ते</q> । किन्तु व्रीह्युपदेशोप-
पत्त्यर्थं किञ्चिद्विकलं व्रीह्युद्देशं सम्पादयन् नीवाराणामुपादानम् । न चोपदेशोपपत्तौ
कार्यापत्तिः तस्मा एवेति तदभिधान एव भवितुमर्हतीति । तस्मात् प्रतिनिधावपि
व्रीहय एवेतीह व्रीहिशब्देनैवाभिधानं युक्तम् ।</p>
<p>सम्यञ्चमर्थं बुद्ध‍या चोदिति (?) तदेवेदमुत्पतितम् । यदि प्रतिपाद्यमप्रतिपादितं
निराकृतं च । <q>अध्यासिततद्भावोऽध्यारोपिततद्भावो वा गौणार्थ इति</q> ।
अध्यासो भेदाग्रहणम् । अध्यारोपो विपरीतख्यातिः । उभयं चैतदयुक्तं भेदेन
नीवाराणामवगतेरित्युक्तम् ।</p>
<p>स्वाभिप्रायं राद्धान्ती विवृणोति---<q>नायं दोषः भूयोऽवयवसामान्येनैव
व्रीहीणामेवोपपादनं शक्तितः कृतमिति</q> तदभिधानमेव व्रीहिशब्देन क्रियत इति
[न]शब्दान्तरापत्तिः । अवयवपर्यन्तत्वादाकृतेः साधनभावस्य । व्रीह्यभावेऽविकला-
वयवोपसंहाराभावेपि कतिपयव्रीह्यवयवस्वीकाराय प्रतिनिधेरुपादानमिति व्रीहितयो-
पात्तानां व्रीहिशब्देनैवाभिधानं युक्तम् । न चाध्यारोपाध्यासौ, तत्प्रत्ययादवयवान्तर-
प्रतीतेः । यदि तथैवावयवो(पायोः)पादानं किमिति तस्मिन्नीवारोपादानमिति तत्राह
---<q>तद्व‍यतिरिक्तस्य व्रीह्यवयवव्यतिरिक्तस्यात्रोपादानं</q> नान्तरीयकम् । तैर्विना
व्रीहीणामेवोपादानाशक्तेः इत्यदोषः । तस्मान्नायमूहस्य विषयः तत्स्थानापत्त्य-
भावादिति ।</p>
<p>अत्र पूर्वपक्षवादी ब्रूते---व्रीह्यपचारेऽवश्यं (अ)मुख्ये कर्मणि द्रव्यान्तरोपादा-
नेऽवश्यंभाविनि सादृश्येन तद्‍द्रव्योपादित्सानियम इति । राद्धान्ती तु उपदेशेनैव
केवलं सम्पादयितुं सदृशमुपादीयत इति ।</p>
<lg><l>।। १० ।। संसर्गिषु चार्थस्यास्थितपरिमाणत्वात् ।। २७ ।।</l></lg>
<p>अत्र भाष्यकारेणैवमुक्तम्---"ननु प्रकृतावप्यन्यायनिगद एवायम् । द्वयो-
श्चक्षुषोरेकवचनान्तो यतः तेनोहो न युक्त" इति तदाक्षिपति---<q>येयं समवेतार्थ-
परिचोदना नैवासावनूहायालम् । कथं ?</q>---उत्तरं---<q>द्वयोरेकवचनं दृष्टं
द्विपशुकेषु कर्मसु अधिष्ठानबहुत्वे असाधुतैव प्राप्‍नोति पाशानितिवत्</q> ।
द्वयोः पाशयोः पाशानित्यसाधु एकस्मिन् दर्शनात् । तथाऽत्र द्वयोर्दर्शनादेकववचनस्य
बहुष्वसाधुता । <q>तस्मान्निष्प्रयोजनैवेयं परिचोदना</q> । समाधत्ते---<q>अयमभिप्राय</q>-
﻿<pb n="294"/>
<q>श्चोदकस्य । समवेतत्वे पुनरूहः कथं स्यादिति</q> । अस्यार्थः---चोदकस्याय-
माशयः---अधिष्ठानभेदेनासमवेतार्थत्वं मया चोदितं, समवेतार्थसिद्धये पूर्वपक्षवादी
तेजस एकत्वं नासमवेतार्थत्वमिति परिहारं वक्ष्यति । तथापि द्विपशुष्वपि तेजस
एकत्वात् समवेतार्थत्वेपि अनूहो भवेदिति । एवं चोदनां समर्थ्य परिहारभाष्यं
व्याचष्टे---<q>तदिदमयुक्तम् । यद्भवता चोदितमन्यायनिगदोऽयमिति संसर्गि-
त्वात्तेजसः सत्यप्यधिष्ठानभेदे तत्समवेतार्थत्वं मन्यते </q>।</p>
<p>परिहृते चोदकः स्वाभिप्रायमाह---<q>अयमभिप्रायः---एषामनयोरिति वा
कृते मन्त्रे असाधुता न शक्यते वक्‍तुं पाशानितिवत् इति</q> । वैधर्म्यदृष्टान्तोऽयम् ।
यथा पाशानित्यसाधुता द्वयोः तथात्रासाधुना नास्ति एकवचनान्तस्यापि मन्त्रस्येति
चोदना । अत्र पूर्ववादी सम्बन्धिभेदात् पशुभेदात्तेजसो भेदं मन्वानः ऊहं वदति ।
तेजोद्वये तेजोबहुत्वे च एकवचनान्तस्यासाधुत्वादूहो युक्तः तेजोभेदश्च पशुभेदात् ।
एवं पूर्वपक्षिते राद्धान्तच्छायया परिचोदयति---<q>अधिष्ठानतो वा किमिति
भेदो न विवक्षितः</q> यदि सम्बन्धिभेदाद्भेदः तदा अधिष्ठानभेदादपि भेदः
स्यात् । ततश्च प्रकृतावपि कथमेकवचनम् । अन्यस्य भेदेप्यन्यस्य भेदो नास्तीत्य-
ष्ठानभेदो न विवक्षितः । ततश्च पशुभेदादपि भेदो न विवक्षणीय इति परिहार-
भाष्यं व्याचष्टे---<q>अनुपादानाधिष्ठानयोरिति परिहृतम् । अस्येति पुनः पशोः
रुपादानमस्तीति</q> । अस्यार्थः---अधिष्ठाननिबन्धनो भेदो नाश्रीयते तदवच्छेदेन
तेजसोऽनभिधानात् अस्येत्यन्येन तु शब्देन पशोरुपादानात् पश्ववच्छेदेन तेजसोऽ
भिधानात् तन्निबन्धनो युक्त एव भेदो विवक्षितुम् । तस्मादूहः ।</p>
<p>राद्धान्तस्तु न शब्दाभेदादूहो युक्तः । चक्षुश्शब्दस्य योऽर्थस्तेजोलक्षण-
तस्याभेदादेकत्वादूहो न युक्तः । भवतु सम्बन्धिनः पशोर्भेदः तथापि न शब्दान्त-
रार्थस्य चक्षुरादेः भेदो युक्तः । <q>शब्दान्तरार्थस्य पशोर्भेदे यदि तेजसो
नास्ति[भेदः] कथं तस्मिन् चक्षुः</q> [पदप्रयोगः] उत्तरं---<q>अधिष्ठानभेदे लक्षण-
यैव</q> । भिन्नेऽस्मिन्नधिष्ठानत्वमेव विवक्षित्वा लोक एवं प्रयुङ्क्‍ते । चक्षुश्शब्द-
स्याधिष्ठानपरत्वात् तत्र तदभिधित्सावगमात् । इह पुनः सूर्यमस्य चक्षुर्गमयतादिति
नाधिष्ठानाभिधित्साऽवगम्यते प्रकृतिगामित्वादधिष्ठानकमेव हि तद्वचनम् । नाधिष्ठानस्य
सूर्यप्रकृतिता किन्तु तेजस इति तत्पुन[त्पर]श्चक्षुश्शब्द इत्यनूहः । <q>लिङ्गमुक्तम्</q> ।</p>
<lg><l>।। ११ ।। एकधेत्येकसंयोगादभ्यासेनाभिधानं स्यात् ।। २९ ।।</l></lg>
﻿<pb n="295"/>
<p>इदानीं चिन्त्यते---किं यथा प्रकृतौ मन्त्रार्थो वर्णितः तथैव विकृतावपि उत
प्रकारान्तरेणापि समवेतार्थान्वयोपपत्तेः वर्णनीय इति । तत्र [यदि]तथैव विकृतावपि
तदा एकधास्य त्वचमाच्छ्यतादिति प्रकृतौ सकृत्त्वाभिधानात् विकृतावपि तदेव कर्तव्यं
इत्यभ्यासः स्यात् एकधैकधा इति । अन्यथापि यदि मन्त्रार्थवर्णना ततः सहायार्थ-
तयाऽनूह इति । तत्र पूर्वपक्षवादी विनियोगान्तर[वत्] प्रयोगान्तरेपि मन्त्रस्यार्थान्तरं
न दोषायेति मन्वानः प्रकारान्तरेणाप्यनूहमुक्तवान् । <q>ननु च प्रकृतिवदित्यस्या-
र्थान्तरकल्पनायां प्रमाणं नास्ति [शक्त्यै] वोपपत्तेः उपदेशान्तरे तु पूर्वस्यानु-
पपत्तिकारणमर्थान्तरवर्णनेन अन्यत्राप्यनूहो [भविता] तथाऽनूह एव स्यादिति ।
परिहरति---<q>कोऽयमनूहो नाम अर्थान्तरवर्णनहेतुः ?</q> उत्तरं---<q>आर्षानुग्रहः</q> ।
पुनः पृच्छति---<q>अर्षो नाम कः</q> ? उत्तरं-<q>स्वाध्यायकाले यत्स्वरूपम्</q> । राद्धा-
न्त्याह---<q>अनुगृहीतं स्वरूपं प्रकृतौ विकृतौ च गौणं नास्ति कार्यतस्तु
तत्प्राप्‍त्यवगमात् यथाकार्यमेव वर्णनं न्याय्यम्</q> । क्लृप्तं च सकृत्त्वप्रति-
पादनं प्रकृतौ कार्यमिति विकृतावपि तत्सिद्ध‍यर्थ ऊह एव युक्तः । उपदेशे तु स्वरूपत
एव प्राप्तिरिति तदनुरूपं कार्यम् । भवतु कार्यतः प्राप्तिः तथापि किमित्याह---
<q>कार्ये चार्थान्तरक्लृप्तौ प्रमाणं नास्ति प्रकृतिक्लृप्‍त्यैवोपपत्तेः</q> । तस्मादूह एवात्र
न्याय्य इति न्यायविदो मन्यन्ते नार्थान्तरानुग्रहम् ।</p>
<lg><l>।। १२ ।। मेधपतित्वं स्वामिदेवतस्य समवायात्सर्वत्र च
प्रयुक्‍तत्वात् ।। ३२ ।।</l></lg>
<p>अत्रोभयस्य स्वामिदेवतस्य निमित्तत्वोपपत्तेः पदार्थत्वे उभयं स्वामिदेवतं
मन्त्रार्थ इति मन्वानः पूर्वपक्षवादी प्रकृतावेव बहुषु द्विवचनैक[वचन]दर्शनात् विकृता-
वपि प्रयोगसम्भवादनूहं मन्यते । <q>ननु चैकेनैव पदार्थेन मेधपतिशब्दस्य
निमित्तभावस्य चरितार्थत्वात् कथं द्व‍यर्थता मन्त्रस्य</q> ? यमेव हि पदार्थं उप-
स्थापयति मेधपतिशब्दः स एवैको मन्त्रार्थो युक्तः कथं द्व‍यर्थता मन्त्रस्य गृह्यमाण-
विशेषत्वात् । <q>द्वयमपि मेधपतिशब्देनोपस्थाप्यते</q> द्विष्ठान्यपि वाक्यानि भवन्ती-
त्यभिप्रायः । पक्षान्तरं तु सत्यं द्वयमुपन्यस्तम् । यदि न गृह्यते विशेषः तत्रोभयस्य
निमित्तत्वं भवद्भवेत् । गृह्यते तु विशेषः । स्वामिपरत्वे द्विवचनैकवचनयोरुपप-
त्याऽर्थौ भवतः । स्वामिन्येकवचनस्य दम्पत्योर्द्विवचनस्योपपत्तेः । न देवतापरत्वे,
एकत्वाद्देवतायाः । तस्मात् स्वामिपरोऽयं मन्त्रः तदनुसारेण चोहितव्यः । देवता-
﻿<pb n="296"/>
परत्वं तु राद्धान्ती मन्यते । एवं प्रातिपदिकार्थों न भूतपूर्ववृत्त्या व्याख्यातो भवति ।
स्वामिनो हि तद्‍देयं प्रत्यायितम् । न च भूतपूर्वः सम्बन्धः[युक्तः] । न च भवत्यर्थे
भूतपूर्वाश्रयणं युक्तम् । यत्पुनरिदं गणाभिप्रायमेकवचनं वर्णितं गणस्यैव देवतात्व-
मिति स्मारितं एकवचनान्तस्यानुत्कर्षार्थं तत् पाशबहुवचनन्यायेनानुत्कर्षहेतौ
सम्भवति एकस्य हेतोः केन हेतुना अयं सम्भवति । अभिधानसाधुत्वे प्रयोगसाधुतैवा
श्रयितुं न युक्तम् इति । पाशमन्त्रे हि बहुवचनस्य प्रयोगे साधुता अभिधानसाधु-
त्वा[त्]सम्भवति । अगतिका गतिः । तेनाभिधानसाधुत्वप्रदर्शनात् गणाभिप्रायमेक
वचनं वर्णितं, किं प्रयोजनमित्याह---<q>ऊहे च विशेषोपपत्तिः प्रयोगसाधु-
त्वप्रदर्शनार्थत्वे बहिष्ठदेवतासु प्राप्‍नोति</q> । गणाभिप्रायत्वेऽभिधानसाधुत्वे सति
स नेति ।</p>
<p><q>ननु द्व‍यधिष्ठानाया देवताया एकत्वेपि वचनमनुपपन्नं भवति</q> ।
परिहरति---<q>नानुपपन्नं एकेन हेतुना समवेतार्थत्वेन</q> । कुतः पुनस्सभवेतार्थमि-
त्याह---<q>द्विष्ठस्याप्यधिष्ठानगतैक्योपपत्तेः</q> ।</p>
<p>ननु च यद्यप्यधिष्ठानगतद्वित्वं समवेतं तथापि कारकगं न भवति तत्प्रकाशने
मन्त्रस्यानर्थक्यं इत्यत्राह---<q>समवेतार्था</q>भिधाने च मन्त्रस्यार्थवत्तोक्ता अधिष्ठानमपि
स्मारितं कारकं स्मारयत्येवेति भावः । तस्माद्देवतावशादूहः द्विवचनान्तस्य अधिष्ठान-
बहुत्वे एकत्वे चोहः एकबहुत्वयोरिति स्थितम् ।</p>
<lg><l>।। १३ ।। नियमो वा बहुदेवते विकारः स्यात् ।। ४१ ।।</l></lg>
<p><q>अत्रैकवचनान्तमन्त्रस्य निवृत्तिं मन्यते । एकवचनान्ततया ऊहेन
न तु प्रवर्तत एव । कथं मन्यते</q> ? उत्तरं---<q>द्वित्वे हि एकवचनान्तस्यायं
प्रयोग इति भ्राम्यतो बहुषु अपभ्रंशः साध्वेकवचनमिति बहुष्वसाधुत्वा-
दूहो युक्तः</q> ।</p>
<p><q>ननु संसर्गिदेवगणो देवतेत्युक्तम्</q> । तेनात्रापि तदभिधायकमुपपद्यत
एवैकवचनम् । परिहरति---<q>स्यात् द्वित्व एव तदिति मन्यते</q> । अस्यार्थः
-द्वित्वे प्रयोगः स्थितः संसर्गोक्तेरित्युक्तम् । तेनात्रापि द्वित्वे वा संसर्गे वा तत्रैक-
वचनम् न बहुत्व इति मन्यते । तस्मात बहुष्वपभ्रंश एवेति । निवृत्तिः भ्रमः यथा
पाशानिति द्वयोः ।</p>
﻿<pb n="297"/>
<p>राद्धान्तमाह---<q>प्रवर्तेत वा एकवचनान्तमेव</q> । कुत इत्यह---<q>संसर्गो ह्यत्र
विवक्षितः (न च) द्वयोः बहुषु वा सः</q> संसर्गमात्रं ह्यत्राविशिष्टम् । सर्वो हि
संसर्ग एक एव । तेन तत्र युक्तमेकवचनम् । अभिधानविप्रतिपत्तौ हि
प्रयोगनियमो भवति । न पुनस्सम्प्रतिपत्तावपि अदर्शनमात्रात् अन्याभिधायिनो-
ऽन्यत्र पुनरभिधानसम्प्रतिपत्तिः यत्रैवाभिधायकत्वं तत्रैव प्रयोगः तत्र तद्विध एवान्यत्र
प्रयोगदर्शनमात्रेण नियमः । कुत इत्यह---<q>अद्य जातायां गवि गोशब्दस्या-
साधुताप्रसङ्गात्</q> । न चासाधुता तस्मात् प्रकृतिवदत्राप्येकवचनं साधु ।</p>
<lg><l>।। १४ ।। अर्थान्तरे विकारः स्याद्देवतापृथक्त्वात् एकाभि-
समवायात् स्यात् ।। ४३ ।।</l></lg>
<p>अत्र संसर्गमात्राविशेषात् साधुत्वं मन्यते पूर्वपक्षवादी । अधिष्ठानसंसर्गो वा
भवतु, देवतासंसर्गो वा । सर्वथा तावत् संसर्गस्यैकत्वादेकवचनं साधु इति ।</p>
<p><q>राद्धान्तस्तु देवतासंसर्गः [मन्त्रार्थः] न संसर्गमात्रम्</q> । अङ्गत्वाद्देव-
तागतसंसर्गो मन्त्रार्थः न संसर्गमात्रम् । तस्यानङ्गत्वात् । ननु अनङ्गस्यापि समवेत-
त्वादभिधानं युक्तमित्यत्राह---<q>अङ्गे हि समवेतार्थाभिधानं मन्त्राणामुक्तम्</q> । न
सम्भवमात्रेण । अङ्गे हीति <quote>‘निमित्तात्कर्मयोगे’</quote> इति सप्तमी । तेनायमर्थः-अङ्गार्थ-
मङ्गं प्रत्याययितुं समवेतार्थाभिधानं मन्त्रैः क्रियते । न पुनस्सम्भवन्मात्रसंसर्गः याग-
भेदात् भिन्नेषु यागेषु या देवताः तासां संसर्गो न क्वचित् अङ्गम् । अङ्गभूतदेवतारूप-
प्रकाशकश्चैकवचनान्तो मन्त्रः । तस्माद्देवताबहुत्वादसाध्वेकवचनम् । अत ऊह
एवेति सिद्धम् ।</p>
<p><q>ननु चैवं सति आकृत्यधिकरणाक्षेपः प्राप्‍नोति । क्रियाविशेषाणां
चाभिधानदर्शनात् न तावन्मन्त्रार्थता सिद्ध‍यति</q> । अस्यार्थः---तथा क्रिया-
विशेषणतयैवाभिधानं दर्शितम् । एवं च दर्शयता अकृत्यधिकरणमाक्षिप्तं भवति ।
आकृतेः क्रियाविशेषणत्वासम्भवात् अनभिधानप्रसङ्गात् । समाधत्ते---<q>अस्त्यत्र
विशेषः देवताभिधानत्वे प्रातिपदिकस्य सिद्ध एव च नोपपत्त्यर्थं संसर्गस्य
देवतात्वाश्रयणम्</q> । तेन भिन्नानां यागानां या एव देवताः तासां संसर्गो न
﻿<pb n="298"/>
देवतेति[न]मन्‍त्रस्याभिधेयः । तदभिधाने मन्‍त्रस्या[न]न्वयप्रसङ्गात् । तत्र पुनरा-
कृतिप्रतिपत्तिरेवान्वयहेतुः सामान्यरूपेणान्वयावगमादिति तत्रैव प्रपञ्चेनोक्तम् ।
तस्मान्नागृहीतविशेषणेति वा इतो वा आकृत्या समानावेवान्विता क्रियायां न संसर्ग
इति सिद्धं देवताभिधानमसंसर्गाभिधानम् । तस्मान्नाक्षेप आकृत्यधिकरणस्य ।</p>
<p><b>इति महोपाध्यायशालिकनाथमिश्रकृतायां
ऋजुविमलायां पञ्‍जिकायां नवमस्य
तृतीयः पादः</b></p>
﻿<pb n="299"/>
<p><q>ऋजुविमलायां</q></p>
<p><q>नवमस्याध्यायस्य चतुर्थः पादः</q></p>
<lg><l>।। १ ।। षड्विंशतिरभ्यासेन पशुगणे तत्प्रकृतित्वाद्गुणस्य प्रविभक्त-
त्वादविकारे हि तासामकार्त्स्‍न्येनाभिसम्बन्धो विकारान्न
समासः स्यादसंयोगाच्च सर्वाभिः ।। १ ।।</l></lg>
<p>अत्र पञ्चपक्षा उपन्यस्यन्ते । पञ्चधा मन्त्रार्थप्रतिभानात् । तत्र पशुप्रधानो
मन्त्रार्थ इत्येकः पक्षः । सङ्ख्याप्रधान इति द्वितीयः । वङ्क्रीप्रधान इति तृतीयः ।
अविवक्षित एवेत्यपरः, षड्विंशतिसम्बन्धितापरः पञ्चमः । अस्मिंश्च पञ्चमे पक्षे
एवं सति सम्बन्धितोक्ता भवति षड्विंशतिष्षड्विंशतिरनयोरेषां वङ्क्रय इति षड्विंशति-
पदेऽभ्यस्ते पशुभ्यां पशुभि[र्वा]प्रत्येकं सम्बन्धिता प्रतिपादिता भवति । वीप्सा तु
व्याप्‍तुमिच्छा तेन द्विर्वचनदर्शनात् षड्विंशतिसङ्ख्यैव पशुसम्बन्धितया प्रतिपादयितु-
मिष्टेति गम्यते । यथा <quote>“पुरुषः पुरुषो निधनमुपैति”</quote> इति पुरुषे एकवचनोहः
स्थित इति प्रतीकानुवादोऽयम् ।</p>
<p>षड्विंशतय इति वचनोहेन सङ्ख्यास्वरूपस्य गणनावगमात् । सङ्ख्या-
प्राधान्ये1 प्रतीतिकरणत्वेनाविनियोगादविवक्षैव प्राप्‍नोति मन्त्रार्थस्येति [अ]विकारेणैव
प्रयोगः । येन हि मन्त्रेण स्मृतं क्रियते[स करणमन्त्र] नयनकालत्वादध्रिगुवचनस्य
तेनाकरणत्वादर्थस्मरणेऽविनियोगादविवक्षितार्थमुच्चारणमदृष्टार्थमित्यनूहः । वङ्क्रीप्राधान्ये
समस्य वचनम् । समस्य वचने हि वङ्क्रीगणना प्रतीयते । तेन तासां प्राधान्यावगतिः ।</p>
<p><q>कथं पुनर्विनियोगवशात् स्वीकृते मन्त्रार्थे पञ्चधा प्रतिभायात्</q> ।
यावता यत्रैव विनियोगस्स एव मन्त्रार्थो युक्तः । उत्तरं-<q>प्रकरणमात्रेण विनियोग
ममन्वानस्य पञ्चधा प्रतिभाति मन्त्रार्थः</q> । प्रकरणमात्रेणैव मन्त्रस्य विनियोगः ।
न च श्रुत्या, नापि वाक्येन, समाख्यया, स्थानेन वा ।</p>
<p><q>ननु चैतदयुक्तम्---प्रकरणविनियोज्यत्वे पञ्चधा प्रतिभानं उच्चारण-
मात्रेणैवाङ्गतासिद्धेरविवक्षैव न्याय्या । क्वोपयुज्यन्तेऽर्थविकल्पाः ?</q> परिहरति
<note>1. न्य-मा</note>
﻿<pb n="300"/>
---<q>सत्यमाह भवान् आचार्यवानसि ! यद्यपि प्रकरणविनियोज्यता तथा
प्यर्थालोचनं युक्तमेव</q> । कदाचिदालोक्यमाने मन्त्रार्थे कस्मिंश्चिदर्थे दृष्टार्थता
भवतीति न लिंङ्गं प्रकरणेन विरुद्ध‍यते । प्रकरणस्य सामान्यसम्बन्धापादकत्वात् । 
लिङ्गस्य च विशेषसम्बन्धापादकत्वात् । लिङ्गेन च दृष्टार्थे सम्भवति नादृष्टार्थं
[प्र]त्यर्थि(नी)भवितुमर्हति मन्त्रपदार्थालोचनेन लिङ्गात् क्वचिल्लिङ्गविनियोगो लभ्यो न
विनियोगादित्यनेकधा मन्त्रार्थालोचना, तत्र पशुप्राधान्ये सङ्ख्याप्राधान्यसम्बन्धिनि
च प्राधान्येऽन्यानुष्ठाने किञ्चिददृष्टेनोपकृतम् । यदि पशवः प्रधानं यदि वा सङ्ख्या
स्वरूपेण पशुविशिष्टतया वा प्रतिपद्यमाना प्रधानं तत्प्रकाशनस्यानुपयोगित्वात्
(अ)दृष्टोपकारिता मन्त्रार्थस्य न भवतीति वङ्क्रीयप्रधानतैवोपकारिणी । <quote>‘ता अनुष्ठ्यो
च्यावयतात्’</quote> इति सकलोद्धारणावगमात् वङ्क्रीः अनुष्ठ्य प्रयत्‍नेन शमितार उच्यावय-
तेति । अनेन सकलोद्धरणं वङ्क्रीणां प्र(ा)तिपद्यते । <q>अनष्ठानं</q> अनुष्ठया
प्रयत्नः परस्यास्तृतीयाया भावः अतस्समस्यमेव वचनं न्याय्यम् । एतावतीर्वङ्क्री-
रुद्धरतेति प्रतिपादयितुम् ।</p>
<p>ननु अत्रापि युगपदुद्धरणाशक्तेश्च बहुधा वाऽनुपक्लृप्तमेव समस्यवचनम् ।
यदि हि ताः समस्य युगपदुद्ध्रियेरन् तदा समस्यवचनमुप(वृत)पद्यत इति सूक्तं
समस्यवचनमेव कार्यमिति ।</p>
<lg><l>।। २ ।। अश्वस्य चतुस्‍त्रिंशत् तस्य वचनाद्वैशेषिकम् ।। १७ ।।</l></lg>
<p><q>अत्र पूर्वपक्षशङ्का-केवलपदप्रतिषेधबलेन । [न]चतुस्त्रिंशदिति ब्रूयादिति
केवलं चतुस्त्रिंशत्पदं प्रतिषिध्यते । <q>न वैशेषिकमेवास्य वचनं कर्तव्यम् ।
कथं पुनरस्मिन् पक्षे न वाक्यभेदः ? चतुस्त्रिंशत्पदप्रतिषेधात् षड्विंशति-
पदविधानाच्च वाक्यभेदः प्राप्‍नोति</q> । ऋक्‌प्रतिषेधे तु चोदकप्राप्तमन्त्रानु-
वादोऽयम् षड्विंशतिरित्येव ब्रूयादिति । तेन[न]वाक्यभेदः । उत्तरं---<q>इरापदव-
द्भविष्यति इत्यभिप्रायः</q> । अस्यार्थः-यथैवेरापदे विधीयमाने वाक्यभेदो न भवति
तथाऽत्रापि नास्ति षड्विंशतिपदविधाने प्राप्त एव चतुस्त्रिंशत्पदाभावोऽनूद्यते ।</p>
<p><q>राद्धान्तस्तु न केवल[पद]प्रतिषेधोऽयम् । कुतः ? ब्रूयादिति
श्रवणात्</q> । अस्यार्थः---प्रसक्तस्य हि प्रतिषेधो भवति ऋचश्च वचनं प्रसक्तम् ।
न तु पदमात्रस्य तस्यार्थप्रतिपादकत्वाभावात् । तदाह - <q>न केवलं पदवचने</q>
﻿<pb n="301"/>
<q>अर्थप्रतिपादने व्याप्रियेते</q> । वाक्यं हि वचः कारणमित्युक्तम् । तेन प्रसक्त एव
निषिध्यते नतु पदमात्रम् ।</p>
<p><q>ननु चेरापदवद्भविष्यति पदस्यापि प्रतिषेधः</q> । परिहरति-[न]<q>तथाऽत्र
सम्भवः</q> । कस्मादित्याह---<q>षड्विंशतिरित्येव प्रतीयात् इत्युक्ते न चतुस्‍त्रिंशत्पद-
प्रतिषेधं प्रतीमः</q> । अस्यार्थः-न गिरागिरेति ब्रूयादित्यनुवादोऽयम् । अनुवादश्च
प्रमाणान्तरेण वर्ण्यमानो न दोषमावहति । तेन युक्तं तत्र पदमात्रोच्चारणानुवादः ।
इह षड्विंशतिपदे विहितेपि न चतुस्त्रिंशत्पदनिवृत्तिः प्राप्ता तुल्यकार्यत्वाभावात्---
<q>तत्रापि उद्गानपदसमभिव्याहारात्</q> । तत्कार्यानुप्रवेशेन ऐरं कृत्वोद्गेयमिति उद्गानेन
गानावयवेनेराप[दस्य]सम्बन्धः । तेनोद्गानकारकं गिरापदं निवर्तते । इह पुनः
वाक्यभेदादृते नैककार्यावगतिरिति वैषम्यम् । तेन प्रतिषेधो यक्तः नानुवादः ।
पदप्रतिषेधो नावगम्यते ।</p>
<p>युक्त्यन्तराण्याह---<q>वाक्यभेदश्चायुक्तः</q> इत्युत्तराभिधायि । वङ्‍‌क्रि(वि)<q>प्रति-
पत्तेश्चादृष्टार्थत्वप्रसङ्गः</q> । यावत्यश्च वङ्क्रयः तावतीः अनुष्ठ्यादिति षड्विंशतिशब्दो
न शक्नोति । तस्मादृच एव प्रतिषेध इति स्थितम् ।</p>
<lg><l>।। ३ ।। वनिष्ठुसन्निधानादुरूकेण वपाभिधानम् ।। २२ ।।</l></lg>
<p><q>अत्रापि विशेषविनियोगाभावात् मन्त्रार्थ एव दोषो लभ्यत इति
तदर्थो विकल्पते</q> । सैव दृष्टार्थत्वाश्रयण<q>हेतुः गृद्ध्रं वपां मन्यमाना वनिष्ठुं
माराविष्टेत्युच्यमानेऽदृष्टार्थता मन्त्रस्य</q> । उलूकवचने हि अदृष्टार्थता । वपोद्धरण-
काले विरुद्धता च वनिष्ठोः लिपितुल्यत्वात् । यद्युलूकं ध्यात्वा वनिष्ठुर्लेवितव्येत्यु-
च्यते तदाऽदृष्टार्थता । अथ उलूकसदृशो वनिष्‍ठुर्न लवितव्य इत्युच्यते तदा
विरुद्धार्थत्वाद्वनिष्ठोः लवितव्यत्वात् । तस्मात्पदभेदमात्र एव न्यायः । उरुपदं विस्तीर्ण-
वचनं कपदं च समुदायलक्षणया भेदोवचनं कशशब्दोपस्थापनमुखेन भेदस्विवपा-
लक्षणा । पदभेदे च समासो भवतु मा वा न कश्चित्प्रयोजने विशेष इति । निर्णय-
हेत्वभावादनिर्णय इति । यदि पुनः स्वरादिभिः कश्चिद्विशेषार्थोऽविरोधेन स आश्रय-
णीय एव । तदभावे पुनःन किञ्चिद्वैयर्थ्यम् । इच्छातो नियमः । तथा चोभयं प्रदर्शितं
भाष्यकारेण ।</p>
<lg><l>।। ४ ।। प्रशसास्यभिधानम् ।। २३ ।।</l></lg>
﻿<pb n="302"/>
<p><q>अत्रापि सैव वार्ता मन्त्रालोचनेन निर्णीयत इति</q> । पूर्वस्मिन् या वार्ता
सैवात्रापि प्रयोगकल्पिका भवतु 1प्रयोगकल्पनाभयात्तु पूर्वोत्थिता निरस्यते । असिवा-
चकत्वे हि असिना बाहूद्धारणप्रयोगः कल्पयितव्यः नान्यथा समवेतार्थप्रकाशन-
मुपपद्यते । न च प्रयोगान्तरं कल्पयिंतु शक्यते स्वधितिसाधनस्य प्रयोगस्य क्लृप्तत्वात् ।
ननु च प्राशस्त्ये बाह्वोर्वाक्येनाभिधीयमाने सूक्तभाक्त्वेन तयोः देवतात्वं प्राप्नोति ।
अत्राह <q>प्राशस्त्यं न पुनर्बाह्वोर्देवतात्वं प्रकल्पयति । कृत्स्नोद्धरणतयाप्युपपत्तेः</q>
कृत्स्न उद्‌ध्रियते न सकृत् स्वोद्धारणो मन्त्रः तस्य भावस्तत्ता । यद्यपि मन्त्रार्थोपप-
त्तेर्न देवतापादकत्वं सम्भवाच्च कृत्स्नयोर्बाह्वोः प्रशस्ततायाः अयमेवार्थतो न्यायः । कथं
पुनरस्यभिधानपक्षे ऊहो भाष्यकारेणोच्यते । उच्यते । मान्त्रवर्णिकादुपपन्नम् । मान्त्र-
वर्णिकोऽसिः । तेनैकस्मिन्‍नसौ प्रशसेत्येकवचनान्तं द्वयोः बहुषु च द्विवचनान्तं बहु-
वचनान्तं च ।</p>
<lg><l>।। ५ ।। श्येनशलाकश्यपकवषस्रेकपर्णेष्वाकृतिवचनं
प्रसिद्धसन्निधानात् ।। २५ ।।</l></lg>
<p>अत्रापि दृष्टार्थे सम्भवति नादृष्टार्थंकल्पना प्रत्यर्थिनी युक्तेति कृत्स्‍नोद्धारण-
तैव2न्या[य्या]श्येनाकृतिः 1अस्य वक्षो यथा भवति तथा कुरुतेति मन्त्रार्थो भवेत् ।
कृत्स्‍नोद्धरणार्थतया दृष्टार्थता भवति । कृत्स्‍नोद्धारणे हि तथारूपता वक्षसः । ननु
कृत्स्‍नोद्धारणे कथं दृष्टार्थतेत्यत आह---<q>अन्यत्र न्यूनावदानप्राप्तेः</q> । होमार्थं हि
यदवदानं कृत्स्‍नोद्धारणे सति अन्यूनेभ्यो भवति । ननु[मा]भूदन्यूनावदानाकाङ्क्षे-
त्यत्राह---<q>अत्राभिधानाच्च2 अवदानश्रुतेः श्येनादिशब्दानामुभयत्र[प्रयोगो]
न सम्भवति</q> । आकारमात्रोपलक्षणमितरस्मिन् पक्षे यतः । <q><quote>“पक्षोक्तं
प्रयोजनं”</quote> इत्युक्तं भाष्ये । विशसने च तत्प्रयोजनं कथितं, नोहे</q> ।
ऊहे च कथयितुमुचितम्, अन्यथा लक्षणासङ्गतेरिति परिचोदना । परिहारस्तु
<q>अयमभिप्रायः ईदृशार्थे यथाभिधानमुपपद्यते</q> । तथा (ता)एवं चोदितान्यू-
नाकारेणाध्रिगुरुपवर्णितो भवति सर्वस्याध्रिगुमन्त्रस्यावैगुण्यं भवति कृत्स्‍नोद्धारण-
परत्वात् ।</p>
<note>1. प्रयोगकल्पिकामवतु-मा</note>
<note>2. न्यायादिति ।</note>
﻿<pb n="303"/>
<lg><l>।। ६ ।। प्रासङ्गिके प्रायश्चित्तं न विद्यते परार्थत्वात्
तदर्थे हि विधीयते ।। २८ ।।</l></lg>
<p><q>ननु चेयमधिकारचिन्ता । तस्याः कः प्रसङ्ग ऊहलक्षणे ?</q> परिहरति
---<q>कार्यतस्त्वधिकारनिर्णयो नोपदेश[त]इतीहैव चिन्त्यते</q> । यदा ज्योति-
ष्मत्या अग्निरेव कार्यं तदा अग्निहोत्रार्थमुद्ध‍ृताग्न्युद्वानवत एवाधिकारः । यदा तु
नैमित्तिकमिदं कर्मानुष्ठानं तदा प्रासङ्गिकोऽग्न्युद्वानवतोऽप्यधिकारः । तेन कार्यत
एवाधिकारनिर्णयो नोपदेशादिति कार्यचिन्तायामूहचिन्ता । <q>पूर्वपक्षवादी आर्त्य-
धिकरणन्यायं मन्वान ऐदमर्थ्यमुद्धरणेन विवक्षितमिति पूर्वपक्षितवान्</q> ।
यथा आर्त्यधिकरण उभयत्वमविवक्षितं तथेहाप्यैदमर्थ्यमुद्वानस्याविवक्षितम् । तेन
प्रासङ्गिकोद्वानेपि नैमित्तिकमेवेति पूर्वपक्षितम् ।</p>
<p><q>राद्धान्तस्तु कार्ययोगोऽन्यथाऽग्निहोत्रे न स्यात यद्यैदमर्थ्यं
नाद्रियते</q> । अस्यार्थः-उद्वाताग्निनिर्मित्तं नोद्वानमात्रं उद्वाताग्नेश्च पुरुषस्याग्निसमा-
धानमेव कार्यम् । तत्र यदि प्रासङ्गिकेपि अग्नावुद्वाते प्रायश्चित्तं स्यात् तदा तस्याग्नि-
होत्रासम्बन्धात्अग्निहोत्रसम्बन्धो ज्योतिष्मत्या न स्यात् तस्मादग्निहोत्रार्थमुद्ध‍ृताग्न्युद्वान
एव च तत्र नैमित्तिकमिति ।</p>
<p>नन्वधिकारिणो विशेषणमविवक्षितमित्युक्तमार्त्यधिकरणे इत्यत आह---
<q>विशेषणाविवक्षा च उपदेश उक्तो न कार्ये</q> । तस्माद्वैषम्यमार्त्यधिकरणेन ।
वाक्यभेदादविवक्षिततोक्ता । कार्यतश्चात्रानुप्रवेशः । अतो वाक्यभेदो नास्ति । अतोऽ-
न्यार्थे(व्याभा)प्रायश्चित्तम् । नन्वग्नेरुद्वानं निमित्तं नोद्वानवानित्यत्राह-<q>अग्निविशिष्टो-
द्वाननिमित्तता</q> यथानिरस्ता तथा प्रदर्शितं भाष्ये यस्याग्निरुद्वात इति श्रवणादग्निरेव-
निमित्तमिति । तस्मादुद्वानपरीतोऽग्निर्निमित्तमिति स्थिते युक्तो राद्धान्त इति स्थितम् ।</p>
<lg><l>।। ७ ।। धारणे च परार्थत्वात् ।। २९ ।।</l></lg>
<p>पूर्वोक्तं सर्वमुपपद्यते निमित्ततया[प्रो]क्तम् । तादृशं नास्ति । कुत इत्याह---
<q>कृतार्थस्य ह्यत्र</q> धारणं <q>अकृतार्थं च निमित्तमित्युक्तम्</q> । अकृतार्थस्य समाधान-
मपेक्षितम् अपेक्षितार्थसमाधानार्थमिदम् । (अ)कृतार्थश्चाग्निरत्र यदर्थमसौ उद्ध‍ृतः
धार्यते तदनुष्ठितमेव । अतः परार्थवदत्रास्तु । परिसमूहनपरिहारस्तूक्तः प्रयोगा-
ङ्गत्वेन । प्रयोगः परिसमूहनादीनामङ्गत्वात् ।</p>
﻿<pb n="304"/>
<lg><l>।। ८ ।। न तूत्पन्ने चोदनाऽप्राप्तकालत्वात् ।। ३१ ।।</l></lg>
<p><q>कालोऽङ्गं, न चाङ्गाभावे प्रधानशास्‍त्रार्थान्यत्वं तस्मान्नाङ्गान्तर-
निवृत्तिः</q> । अस्यार्थः - यद्यपि दर्शार्थोद्धरणे अग्निहोत्रार्थोद्धरणकालो न लभ्यते
तथापि मन्त्रः प्रयोक्तुमुचित एव । अङ्गाभावेपि प्रधानानुष्ठानदर्शनात् आग्नेयवत्
यथा व्रीह्यभावेपि आग्नेयशास्त्रार्थो न विद्यत[लुप्यत]इति तदनुष्ठानं तथेहापि युक्तम् ।</p>
<p><q>राद्धान्तस्तु सत्यमङ्ग(क)लोपस्तथापि निमित्तेन तुल्यम्</q> । कुत
इत्याह---<q>काले हि सति कर्म चोद्यते न पुनः कर्मणि सति कालः</q> उपादाना-
शक्तेः । तेन तदभावे अधिकाराभावान्नेदमग्निहोत्रार्थमेव ।</p>
<lg><l>।। ९ ।। प्रदानदर्शनं श्रपणे तद्धर्मभोजनार्थत्वात् संसर्गाच्च
मधूदकवत् ।। ३२ ।।</l></lg>
<p><q>पयो न पाकार्थमिति</q> । अत्र पुनर्भेदे[र्वेदे]शब्दप्रमाणका वयं शब्दतश्च
वाक्यार्थतां पयसो विद्मः न धात्वर्थताम् । चरुरादित्य इति आदित्यसम्बन्धश्चरोर-
वगम्यते न पयसः, तस्य च पाकार्थतैव युक्ता । न च पक्वा आमाश्शक्यते
वक्‍तुं येन शब्दो विहन्येत । भोजनार्थस्यापि(स्ता)पाकसाधकत्वस्य लोके दर्शनात् ।
अथापि नान्तरीयक्यपि पाकासिद्धिर्न स्यात् सामान्यतो दृष्टं च वेदे न क्रमत इति तत्र
तत्रोक्तं नियोगार्थस्त्वनन्यः ।</p>
<lg><l>।। १० ।। अभ्युदये दोहापनयः स्वधर्मा स्यात् प्रवृत्तत्वात् ।। ४१ ।।</l></lg>
<lg><l>।। ११ ।। अपनयो वाऽर्थान्तरे विधानाच्चरुपयोवत् ।। ४६ ।।</l></lg>
<p>शृतशब्दश्रवणात् प्रायणीयेन वैषम्यम् श्रुतिसामान्यत्वं मन्यते पूर्वपक्षवादी ।
श्रपणं हि हविस्संस्कारः प्रतिपन्नः तद्दर्शनात् । पयसो हविष्ट्वं मन्यमानः प्रायणीय-
पयसा वैषम्यं मन्यते पूर्वपक्षवादी । अभ्युदयेष्टितुल्यत्वाच्च वाक्यानाम् ।</p>
<p>राद्धान्तस्तु नासति प्रदेयार्थत्वे सप्तम्यर्थोऽपह्नोतुं शक्यते इति यथाश्रत एव
वाक्यार्थः अभ्युदयेष्टौ पूर्वावगतत्वात् प्रदेयतायास्सप्तम्यर्थापह्नवः कृतः । इह तु तद-
भावान्न युक्तः । [शृत] शब्दोऽपि लक्षणयाप्यन्वित एव सप्तम्यर्थः पयोमात्र-
लक्षणतः शब्द स हि पयसि हविः श्रवणान्न[भ]वति । वृत्त इत्यर्थः ।</p>
﻿<pb n="305"/>
<lg><l>।। १२ ।। श्रयणानां त्वपूर्वत्वात् प्रदानार्थे विधानं स्यात् ।। ४५ ।।</l></lg>
<p>पयसा मैत्रावरुणं श्रीणातीति दृष्टार्थालाभेन पूर्वपक्षवादी प्रदेयार्थतां
पयश्शब्दस्य मन्यते । अवरुध्यः तृतीयान्तस्यापि देवतासम्बन्धः । सप्तम्यन्तस्येव
पयसः प्रायणीये ।</p>
<p>राद्धानस्तु न ब्रूमस्तृतीयया देवतात्वस्यावरुद्धतया देयत्वेन न सम्बध्यत
इति । किन्तु नित्यदेयसम्बद्धेन सोमेन संयोगश्रवणात् तदर्थतैवावसीयते । मैत्रा-
वरुणं गृह्णातीत्येतच्चोदनानुसारेण सोममात्रस्यैव देवतासम्बन्धः प्रतीयते । स प्रतीत-
देवतासम्बद्धः सोमः श्रयणार्थमिहानूद्यते तेन सोमार्थं पयो न प्रदानार्थम् । कुतः ?
श्रुत्यन्तरे हि देयद्रव्योपलक्षणायैव देवतारीतिर्विधीयेत । यो वा दीयते विधेयान्तरस्य
संयोगात् त[स्य] विधाने चावश्योपलक्षणीयत्वात् । द्वि....शे हि शेषिसमर्पकं
मैत्रावरुणपदम् । तस्मात् सोमस्य द्वितीयासंयोगात् सोमार्थतैव पयस इति न्याय्यम् ।
<q>शेषमुक्‍तम्</q> ।</p>
<lg><l>।। १३ ।। पर्यग्निकृतानामुत्सर्गे तादर्थ्यमुपधानवत् ।। ५१ ।।</l></lg>
<p><q>कथं पुनरत्र पूर्वपक्षो देवताश्रवणे शक्यते वक्‍तुम्</q> । ईशानाय परस्वत
आलभत इति देवताश्रवणाद्यागः विधिनैवाधिगम्यते । कथं पूर्वपक्षाशङ्का ?
<q>देवताश्रवणस्य च समाधिलेशं कं पुनरसौ</q> [मन्यते ?] उत्तरं --- <q>त्यागादृते
नान्यद्विधातुं शक्यत इति । राद्धान्ते राद्धान्तस्थापनमध्ये भाष्यकारेण
शङ्कितव्यो विकल्पो द्रष्टव्यः</q> । अस्यार्थः - तान् पर्यग्निकृतानुत्सृजतीत्यत्र त्याग
एव विधेयः पर्यग्निकरणविशिष्टः विधेयान्तरस्यासम्भवात् । यदि हि ईशानाय पर-
स्वत आलभत इत्यनेन यागो विधीयते तान् पर्यग्निकृतानुत्सृजतीत्यत्र न किञ्चिद्विधेयं
गम्यते । पर्यग्निकरणस्य चोदकप्राप्तत्वादिति भाष्यकारेणोक्तम् । तस्मादीशानायेति
शब्दमुच्चार्यालम्भः कर्तव्य इति विधीयते । तदाह---<q>देवताश्रवणं पुनः स्वरूपा-
न्वयि भविष्यति मन्त्रवदित्यभिप्रायः ।</p>
<p><q>एवं प्राप्तेऽभिधीयते---यागविधिरेवायम् । कुतः ? न हि अर्थान्वये
सम्भवति स्वरूपान्वयश्शक्यते वक्‍तुम्</q> । ननु च शब्दे कार्यस्यासम्भवात् अर्थे
सम्प्रत्ययो युक्तः । तत्रार्थे कार्यं विज्ञायते । इह तु शब्दोऽस्तीति तत्रैव कार्यं
भवितुं युक्तम् ।</p>
﻿<pb n="306"/>
<p>राद्धान्तवादी वदति-केन वोक्तं यत्र शब्दे सम्प्रत्ययोऽस्ति तत्र न युक्तमिति
किन्त्विह शब्द एव सम्प्रत्ययो नास्ति । न ह्यर्थाविवक्षायां प्रमाणं शक्यतेऽवगन्तुम् ।
यत्रोत्सर्गमृते विधानं न सम्भवति तत्र तत्र दर्शितः सम्भवः तदन्ताङ्गरीतिविधानेन ।
<q>शेषं सनिदर्शनमुक्तम्</q> ।</p>
<lg><l>।। १४ ।। आज्यसंस्थाप्रतिनिधिः स्यात् द्रव्योत्सर्गात् ।। ५६ ।।</l></lg>
<p>स्पष्टेऽपि तदनेनोत्सर्गविधाने शेषसंस्थापनशब्दात् भ्रान्तिरुपजायते तदन्तं
कर्म न भवतीति । ततश्च पक्षद्वयसम्भवात् तस्या भ्रान्तेरपनयायेदमधिकरणमारभ्यते ।
न चैवमपि सन्देह एव युक्तः । कथं पूर्वपक्षाध्यवसानमित्यत्राह---<q>पूर्वपक्षो हि
शेषसंस्थान [श्रवणात्]</q> एतद्वलेन तदन्ताङ्गरीतिविधानमेव न सम्भवति इति
कल्पनीया ।</p>
<p>राद्धान्तस्तु परिसमापनीयमेवैतदित्युक्त्वा पुनस्तच्छेषाभिधानं विरुद्ध‍यते ।
तेन शेषाभिधाने गौणसमन्वयः । न च परिसमाप्तिः असमाप्तावपि शक्यते
वक्‍तुम् । शब्दाभिधेयस्य पक्षान्तरेऽप्यव्याघातात् । पूर्वपक्ष्याह---<q>युक्तं संस्थानं
कर्मान्तरपक्षे । शेषशब्दस्तु कथं ?</q> राद्धान्त्याह---<q>ननु सादृश्यादेवेत्युक्तं
भाष्ये शेषवच्छेष इत्यर्थेन</q> । पूर्वपक्ष्याह---<q>सत्यमुक्तं भाष्ये तदयुक्तमभि-
हितम् । शेषशब्दश्रुतिभानात्</q> । एकग्रन्थेनाह---<q>उत्सर्गे वा कः पक्षपातः</q> ।
स एव किमित्यन्यथा वर्णितः इति भावः । राद्धान्ती उत्तरमाह---<q>अयमस्ति पक्ष-
पातः पूर्वोक्तापेक्षोन्यः शेषशब्दः</q> । न पुनः पूर्वोक्तं शेषमपेक्षते । शेषो ह्यवयवः
पूर्वमवयविनमपेक्षते न पुनः पूर्वोक्तं शेषम् । तस्मान्निरपेक्षत्वात् उत्सर्गः श्रौतः ।
तदपेक्षया तु शेषशब्दो गौण इति न्याय्यम् । <q>सनिदर्शनं शेषमुक्तम्</q> ।</p>
<p><q>।। इति महोपाध्यायशालिकनाथमिश्रकृतौ
पञ्‍चिकायां नवमस्य चतुर्थः पादः ।।</q></p>
﻿<pb n="307"/>
<p><q>ऋजुविमलायां</q></p>
<p><q>दशमाध्यायस्य प्रथमः पादः</q></p>
<lg><l>।। १ ।। विधेः प्रकरणान्तरेऽतिदेशात्सर्वकर्म स्यात् ।। १ ।।</l></lg>
<p><q>ननु च बाधे सत्यूहेन भवितव्यम्</q> । अनेन भाष्योक्तमूहबाधलक्षणयो-
र्हेतुहेतुमद्भावमाक्षिपति । यदि हि ऊहे सति बाधः स्यात् तर्हि ऊहस्य बाधं प्रति
हेतुता स्यात् विपरीतं तु विद्यते बाधे सत्यूहेन भवितव्यम् ।</p>
<p>पृच्छति---<q>क एवमाह</q> - उत्तरं---<q>एवं ह्युपलभ्यते । निवृत्तेऽग्निशब्दे
सूर्यपदप्रक्षेपः</q> । अग्निपदस्थाने सूर्यपदप्रक्षेपो यः सोऽग्निशब्दस्यानिवृत्तौ नोपपद्यते ।
तस्मादग्निशब्दबाधे सत्यूहो भवतीत्युपलभ्यते । समाधाता आह-<q>उपलब्धिश्चेत्
साम्नि संस्कारे वा किमुपलभ्यते कस्य निवृत्तौ कस्य प्रक्षेपः</q> ? साम्नि
संस्कारे च कस्यचिद्वाधो न दृश्यते । तेन सामसंस्कारोहस्तावत बाधहेतुको न
भवति । अतो बिभीषिकामात्रमेव बाधपूर्वक ऊह इति ।</p>
<p>आक्षेप्तारमाशङ्क्यति---<q>मन्त्रे कथमिति चेत्</q> । परिहारमाह---<q>तत्रापि
प्रकृतिवदभिधानं कुर्यात् इत्यनेन हेतुना यः सूर्यपदप्रक्षेपः सोऽग्निशब्दस्य
निवृत्तिं नापेक्षते</q> । कस्मादित्याह---<q>अभिधानसम्पत्त्यर्थो हि[सूर्यपद]प्रक्षेपः
नाग्निशब्दाभावनिमित्तकः</q> । अस्यार्थः-यथा प्रकृतौ मन्त्रेणाभिधानं कृतं विकृतावपि
तथैव कर्तव्यमित्येवमर्थं सूर्यपदप्रक्षेपः । नहि सूर्यपदमन्तरेण प्रकृतिवदभिधानं
सम्पद्यते । प्रकृतौ प्रधानदेवताभिधानं मन्त्रेण कृतम् । विकृतौ सूर्यः प्रधानदेवता,
नासौ सूर्यपदमन्तरेण शक्यते बोधयितुं इत्येवं सूर्यपदप्रक्षेपो मन्त्रे न पुनरग्निशब्दा-
भावनिमित्तकः तस्य प्रक्षेपः । यदि हि अग्निशब्दाभवनिमित्तकः स्यात् तदा बाध-
हेतुक ऊहो भवेत् न चैतदेवम् । तस्मान्न विपरीतो हेतुहेतुमद्भावः । <q>यद्येवं
बाधोऽपि तर्हि नोहनिमित्तकः तथाभिधान1निर्वृत्त्यर्थः 2प्रक्षेपः । तथा
सौर्ये कर्मण्यग्‍नेरनभिधेयत्वादग्निशब्दस्य निवृत्तिः न पुनरूहहेतुको बाधः</q>
<note<1. R सम्पत्त्यर्थः</note>
<note>2. A प्रक्षेपात्</note>
﻿<pb n="308"/>
उत्तरं---<q>मा भूदूहपूर्वको बाधः का नो बाधा?</q> न किञ्चिदस्माकं बाध्यत इत्यभि-
प्रायः । आक्षेप्ता---<q>कस्तर्हि लक्षणसम्बन्धः यदि हेतुहेतुमद्भावो नास्ति</q> ।
समाधाता आह---<q>कार्येणोहः प्राप्तः कार्यशून्यमभिधानं किमनुष्ठातव्यं नेति
भवति सम्बन्धः</q> ।</p>
<p>अस्यार्थः---यत्प्रकृतौ पदार्थानां कार्यं विकृतावपि तदेव कार्यमिति कार्येण
हविः प्रकृतिद्रव्येण संस्कार्येण हविः प्रकृतिभूतेषु कृष्णलेष्वेवावघातस्योहप्रयोजनः
प्राप्तः । इदानीं कृष्णलसंस्कारत्वेनावघातस्य प्रयोगे निश्चिते कर्तव्योऽवघातः कार्य-
हविश्शून्यो भवति । तुषविमोचनकार्याभावत् अतश्चिन्ता भवति किं कार्यशून्यस्या-
वघातस्यानुष्ठानं क्रियतां नेति । तत्र द्वाराभावत् अननुष्ठानमवघातस्येति बाधो
भवति । एष ऊहलक्षणबाधलक्षणयोः सम्बन्धः । एतदुक्तं भवति - द्वारलोपनिबन्धनो
बाधः तेन साक्षादूहस्य हेतुभावो नास्ति, किन्तु कृष्णलसांकरत्वेनावघातस्य प्रयोगः
कर्तव्य इत्यूहे निश्चिते सति कृष्णले तुषकणविमोचनकार्याभावादवघातस्य द्वारलोप-
निश्चयः । ततश्च बाध इति बाधहेतुभूतद्वारलोपनिश्चयहेतुत्वादस्त्यूहस्य बाधं प्रति
हेतुभाव इति । तथा च स्वयमेव सूत्रकारः आग्रयणे प्राकृतान्वाहार्यस्थानपतितयो-
र्वासोवत्सयोः अन्वाहार्यधर्मोहं दर्शयित्वा द्वाराभावेन पाकस्य बाधं दर्शयिष्यति ।
<q>भवन्ति चात्र श्‍लोकाः</q> ।</p>
<lg><l>विकृत्यपूर्वतादर्थ्ये क्रतुशेषत्वसीमनि ।</l>
<l>प्राकृतानां पदार्थानामतिदेशात्मके स्थिते ।।</l></lg>
<lg><l>प्राकृतस्थानपतितवस्त्वन्तरचिकीर्षया ।</l>
<l>प्रयोगे विदिते द्वारलोपः शक्यविश्चियः ।।</l></lg>
<lg><l>द्वारलोपनिमित्तश्च बाधोऽतो हेतुसिद्धये ।</l>
<l>ऊहापेक्षेति सम्बन्धो व्यक्त एवोहबाधोः ।।</l></lg>
<p>बाधो नामेति भाष्यमर्थतोऽनुभाष्य आक्षिपति---<q>बाधो नामेत्युक्त्वा यन्नि-
श्‍चितं कार्यविज्ञानं तस्य कारणान्तरेण</q> मिथ्याभावो बाध इति बाधस्वरूपमुप-
वर्णितम् । तच्चेदं विप्रतिषिद्धं प्रमाणविदो मन्यन्ते । न हि निश्चितज्ञानं मिथ्या
भवति । मिथ्याभावोऽपि ज्ञानस्यार्थशून्यत्वम् । न च यद्विज्ञानं निश्चितं तदर्थ-
शून्यं भवति । विज्ञानस्य स्वमहिम्नैवार्थोपस्थापकत्वात् । विशेषेण तु मीमांसकानां
﻿<pb n="309"/>
मते न हि विज्ञानं मिथ्या भवति येषामग्रहणनिबन्धनमेव मिथ्यात्वम् । मीमांसका
हि भेदाग्रहणरूपतया विज्ञानस्य मिथ्याभावं वदन्ति, न ज्ञानरूपतया । विवेका-
ग्रहणाद्धि स्मृतिज्ञानं प्रत्यक्षव्यवहारप्रवर्तकतया पुरुषं व्यवहारे विसंवादमापादयत्
विज्ञानं मिथ्याभूतमित्युच्यते । तेनाग्रहणनिबन्धनमेव मिथ्यात्वम् ।</p>
<p>येषामपि मीमांसकैकदेशिनां ख्यातिरेव विपरीता ज्ञानमेवायथाभूतं तेऽपि नैव
निश्चितत्वं विपरीतत्वे हेतुरिति ब्रुवते । तेषामपि शुक्तिकास्वरूपनिश्चयो न रजतत्व-
ग्रहणे हेतुः किन्तु शुक्तिकास्वरूपानिश्चय एव । तदेतदाह---<q>तेषामपि अज्ञान-
वासना विपरीतत्वे हेतुः</q> । अज्ञानेन वासना संस्कारोऽज्ञानवासना । शुक्तिका-
स्वरूपाज्ञानेन संस्कृतस्य रजतविज्ञानं भवति ।</p>
<p>युक्तं 1चाज्ञानस्यैव मिथ्यात्वं, तस्यैव ज्ञानेनापनीयमानस्य बाध्यत्वात् । ज्ञानं
तु न ज्ञानेनापनेतुं 2शक्यते । तेन बाधकाभावान्न ज्ञानं मिथ्येति युक्तम् । तदाह
---<q>ज्ञानेन चाऽज्ञानं विवर्त्यत इति अज्ञानस्यैव युक्तो मिथ्याभावः । अतो
निश्चितं ज्ञानं मिथ्येति विप्रतिषिद्धम्</q> । किञ्च प्रामाण्ये च सुपरितिश्चितत्वमेव
हेतुत्वेन प्रमाणलक्षणे स्वयमुदितम् । <quote>“जाग्रतो बुद्धिः सुपरिनिश्चिता कथं विपर्य-
सिष्यती”</quote>ति । <q>तेन यद्विज्ञानं निश्‍चितं तन्मिथ्येत्यभिधीयमाने स्ववचन</q>-
विरोधः । तस्मात् कथमिदमेवंस्वभावं बाधं वदतो भाष्यमुन्नेयमित्याप, संहारः ।</p>
<p>समाधाता आह---<q>अत्रोच्यते । कथमिदं प्रमाणविदो मन्यन्ते ।
निश्‍चितं मिथ्या चेति विप्रतिषिद्धमिति</q> । नेदं विप्रतिषिद्धमिति भावः । कुतः
इत्याह---<q>शब्दोऽपि नः प्रमाणमित्युक्तम्</q> । तथापि किमित्याह---<q>तस्य च
शब्दस्य प्रामाण्यं यैर्मींमांसकैः विदितं न तेऽन्यथा वदन्ति</q> । यस्माच्छब्देन
निश्चितस्यैवेदं मिथ्यात्वम् । तेन निश्चितं मिथ्येत्येव युक्तम् । <q>कथं शब्देन
निश्‍चितं</q> ? उत्तरं---<q>प्रकृतौ हि कथं कर्तव्यमित्यस्यामाकाङ्क्षायां इत्थं
कर्तव्यमित्युपदेशेन इतिकर्तव्यता समर्पिता । यथाऽनया भवति तथेत्थ-
मिति कल्प्यते</q> । अस्यार्थः---प्रकृतौ नियोगे कार्यभूते प्रतीते कथं कर्तव्यमिति
करणोपकाराकाङ्क्षायां उपदेशेनेतिकर्तव्यता पदार्थस्य संहतिः समर्पिता । ततश्च तां
<note>1. R चैव</note>
<note>2. R अपह्नो तुं</note>
﻿<pb n="310"/>
गृहीत्वैवमुपकारः कल्प्यते - यथा येन प्रकारेण अनया पदार्थसंहत्योपकारोभवति ।
तथा तेन द्वारेणेत्थमिति कल्प्यते । क्लृप्ते 1चेत्थंभावे करणोपकारे तद्वदिति विकृता-
वतिदेशः प्रकृतिवद्विकृतिः कर्तव्येति करणोपकारस्य पदार्थसंहतेश्चातिदेशः । तथापि
किमित्याह---<q>न चाप्राप्तौ तद्वदिति शक्यते वक्‍तुम्</q> । यद्युपकारस्य पदार्थसंहतेश्च
विकृत्यपूर्वं प्रत्यैदमर्थ्येनाप्राप्तिः स्यात् तदा प्रकृतिवद्विकृतिः कर्तव्येति वक्तुं न
शक्यते । तस्मात् विकृत्यपूर्वं प्रति प्राप्तिरस्ति सोपकारायाः पदार्थसंहतेः ।
तस्मात् प्राकृतं पदार्थजातं विकृत्यपूर्वे प्राप्तमङ्गत्वेन सम्बद्धमित्यर्थः । यच्च प्राप्तं
तन्निश्चितम् । तेन निश्चितत्वं प्रसिद्धम् । अनिश्चितत्वं प्रसाध्य मिथ्यात्वमिदानीमाह
---<q>यस्य तु तथा येन प्रकारेण प्राकृतेन द्वारविशेषेणेत्थंभावः करणोपकारो
न सम्भवति तद्‍द्वाराभावेनाकर्तव्यतया मिथ्येत्यवगम्यते</q> । कथं द्वाराभावे
करणोपकारासम्भव इत्यात्राह---<q>प्रकृतावपि च द्वारनिबन्धन एव इत्थंभावः न
तादर्थ्यतः</q> । चशब्दो यस्मादर्थे । यस्मात् प्रकृतावपि द्वारनिबन्धन एव करणोप-
कारः न तु तादर्थ्यमात्रनिबन्धनः प्रकृतिवच्च विकृतावप्युपकारः तस्मात् द्वारबाधे
करणोपकारासम्भवः । करणोपकारासम्भवे चाकिञ्चित्करत्वादननुष्ठानम् । यदि
द्वारबाधेन करणोपकारं न जनयति कथं तर्हि विकृतौ तस्य निश्चय इत्याह---
<q>तादर्थ्ये(ना)चायं निश्चयः</q> उक्तः <q>यावदुक्तं तावति शब्दस्य प्रामाण्यात्</q> ।</p>
<p>अस्यार्थः---यद्यपि 2द्वारबाधेन करणोपकारं न जनयति तथापि विकृत्यपूर्वं
प्रति तस्यैदमर्थ्यं शेषत्वं निश्चितम् । तेन शाब्दो निश्चयोऽस्ति । ऐदमर्थ्यमात्रे
शब्दस्य प्रामाण्यात् । द्वारं पुनः प्रमाणान्तरसिद्धमेव तुषकणविमोचनादिकमवघाता-
दीनाम् । शाब्द च प्रमाणमङ्गीकृत्यायं निश्चय उक्तः । यतो द्वारं प्रमाणान्तरवेद्यमत
इदमुक्तं कारणान्तरेण मिथ्येति कल्प्यत इति । कारणान्तरशब्दं विवृणोति---<q>प्रमाणा-
न्तरबशेनेत्यर्थः</q> । अयमाशयः---शाब्देन प्रमाणान्तरेण तादर्थ्यं निश्चितं प्रमाणा-
न्तरेणद्वाराभावेन करणोपकारजनकतया मिथ्येति परिकल्प्यते । अनुपकारकस्या-
तादर्थ्यात् इति निश्चितं मिथ्येति परिक(ल्पितं)ल्प्यत इति सिद्धम् । कथं पुनः
प्रमाणान्तरवशेन शाब्दस्य तादर्थ्यस्य मिथ्यात्वं? शाब्दज्ञानेन गृहीतं तादर्थ्यं सत्य-
भूतमेव न तस्य मिथ्यात्वं शक्यते वक्‍तुम् । यद्यपि तदानीमुपकारं द्वाराभावेन स
<note>1. R कल्पिते</note>
<note>2. A द्वाराभावेन</note>
﻿<pb n="311"/>
पदार्थो न जनयति, तथापि प्राकृतत्वादुपकारस्य भवत्येवासौ तज्जन्यः, प्रकृतौ तेन
तस्य जन्यमानत्वात् । तेना(ा)तज्जन्योपकारसम्बन्धो विकृत्यपूर्वस्य । तस्मात्प्राकृतस्य
पदार्थस्य लुप्तद्वारस्यापि अविहतमेव तादर्थ्यम् । <q>कथं पुनः प्रमाणन्तरवशेन
शाब्दस्य मिथ्यात्वं ?</q> उत्तरं-<q>यत एव मिथ्यात्वं नास्ति अत एव कारणा-
न्तरेण मिथ्यात्वं न स्वत इत्युक्तम् ।</q> कारणान्तरेण द्वार(ा)निश्चयात् ।
तदभावे तदानीं करणोपकाराजनकत्वात् तादर्थे सत्यपि अतादर्थ्यसाधारणीं करणोप-
काराजनकतां प्रतियतोऽन्यत्र दृष्ट्या तादर्थ्यस्मरणमुपजायते तेन लुप्तद्वारं अतदर्थ-
मिति मन्यते । तेन प्रमाणान्तरेण द्वारस्य ग्राह्यत्वात् तदभावेऽतादर्थ्यज्ञानमिव भवति
न पुनः शाब्देनैव ज्ञानेनातादर्थ्यमवगम्यते तदेव स्पष्टयति---<q>परोपाधिकं
मिथ्यात्वं स्वतस्तु निश्चयःकेन वार्यते द्रष्टृत्वमिवात्मनः</q> । दृष्टान्तं विवृणोति
---<q>नोपधानादृते न पश्यतीति न द्रष्टृत्वं हीयते</q> । उपधानादिन्द्रियादि-
व्यापाराद्विना सुषुप्‍त्यादौ विषयं न पश्यतीत्येतावता आत्मनो द्रष्टृत्वं दृक्‌शक्तियोगित्वं
न हीयते । अस्त्येव दृक्‌शक्तिः स्वाभाविकी अपश्यतोऽपि । तथा कार्यमुपकुर्व-
तोऽपि उपकारजननशक्तिरस्त्येव लुप्तद्वारस्यापि प्रकृतौ दर्शनात् जाग्रद्दशायामिवात्मनो
विषयदर्शनात् । ततश्च तावन्मात्रमेव बाध इति ।</p>
<p>यद्येवं तदेव वक्तव्यं द्वाराभावाद्बाध इति तदाह---<q>अथ कस्मादेवमेव नोक्तं
द्वाराभावो बाध इति</q> । उत्तरं---<q>नैवं, प्रमाणस्य बाध इत्युक्तं भवति । ननु
च नैव प्रमाणस्य स्वतो बाध इत्युक्तम्</q> । तेन प्रमाणस्य बाधाभावात् प्रमाणबाधो
वक्‍तुमेव न युक्तः । तेन तस्यानभिधानं न दोष इत्यर्थः । परिहरति---<q>उपा-
धितोऽपि बाधो बाध एव सुगन्धितेव कामिनीनाम्</q> । अस्यार्थः---द्वारा-
भावावगमे तादर्थ्ये सत्यपि यदिदमतादर्थ्यस्मरणमुपाधिः ततोऽपि योबाधः सोऽपि बाध
एव । यथा कामिनीनां सुगन्धिद्रव्याङ्गरागवतीनां शरीरसमवायिगन्धाग्रहणे स्मर्यते
यथा अङ्गरागगतगन्धग्रहणे च सुगन्धितेव भवति । यदि सुगन्धितेव कामिनीनां
प्रमाणस्य बाधः उपचारस्तर्हि ? उपचारस्तु न पारमार्थिक इति तत्त्वे ज्ञानेन2
पारमार्थिको बाधो न भवति । अन्यदीयमतादर्थ्यं स्मर्यते यथाऽङ्गरागगतं सौगन्ध्य-
मनुभूयते । तदेव तु संयुक्तसमवायात् कामिनीष्विव भासते ।</p>
1. R. उक्तो
2. A. तत्वे ज्ञाने
﻿<pb n="312"/>
<p>परिहरति---<q>न कार्ये उपकारः शक्यते वक्‍तुम्</q> । बाधकार्ये उपचारो
नास्ति । बाधकार्यं पारमार्थिकमननुष्ठानात्मकम् । तत्परमार्थतो भवत्येव द्वाराभावेऽनु-
पकारकस्याननुष्ठानात् । अतोऽपारमार्थिकेपि बाधे कार्यं पारमार्थिकमेव । यथा
सौरभे कामिनीनामपारमार्थिकेपि सौरभकार्यं कामुकप्रीतिरूपं पारमार्थिकमेव ।</p>
<p>1नन्वेवमपि बाधकार्यमेव पारमार्थिकं न बाध इति प्रमाणस्य मिथ्याभावो बाध
इति न वक्तव्यमित्यत्राह---<q>कार्यार्थं च स्वरूपवर्णनम्</q> । यदिदं बाधस्वरूपवर्णनं तत्
बाधकार्याननुष्ठानसिद्ध‍यर्थं तद्बाधकार्यं प्रमाणस्य मिथ्याभावे दर्शिते सतीति तदर्थमौ-
पाधिकोऽपि प्रमाणस्य बाध उक्तः । <q>तस्मात्सुष्ठूच्यते निश्चितं मिथ्येति च
कार्ये विभागादर्शनात्</q> बाधकार्येऽननुष्ठाने <q>विभागो</q> विशेषो न दृश्यते । पार-
मार्थिकौपाधिकबाधयोर्यतः । ततो निश्चितं मिथ्येति च सूष्ठूक्तम्2 ।</p>
<p><q>नन्वङ्गभूते3ऽननुष्ठिते किमिति वैगुण्यं न भवति ? बाधकार्यस्यापि
शाब्दत्वात्</q> । उपकारकं कर्तव्यमिति बोधयता शास्त्रेणैवानुपकारकमकर्तव्यमिति
कार्यत उक्तं यतः । तदयमत्र सङ्क्षेपार्थः---प्राकृतस्यापि पदार्थजातस्य विकृत्यपूर्वं
प्रति तादर्थ्ये निश्चितेऽपि यदिदमौपाधिकमपारमार्थिकमपि अतादर्थ्यज्ञानमुत्पद्यते
तत्फलतो बाधकं, तादर्थ्यज्ञानं फलतो बाध्यं अनुष्ठानाभावादिति ।</p>
<p>भाष्यनुभाषते---<q><quote>“तथाभ्युच्चयः यदिदमिह भवतीति विज्ञानेऽपरमपि
भवतीति विज्ञानं”</quote></q> इति । आक्षिपति---<q>यत इदमिह भवतीति विज्ञान इति ।</q>
कुतः ? उत्तरं--- प्रथमं प्राकृतानामेवोपकारसम्बन्धोऽतिदेशतः । अपरमपि भवती-
त्युपदेशतौ वैकृतानाम् । एतच्च विकृतिषु । प्रकृतौ पुनः नैवायं विभागःसम्भवति,
अगृह्यमाणविशेषत्वात् औपदेशिकस्य सम्बन्धस्य । सर्वेषामेवौपदेशिकानामङ्गानां
युगपदेवोपकारसम्बन्धात् ।</p>
<p><q>ननु यदि प्रथममातिदेशिकं तदा आतिदेशिकेन निराकाङ्क्षायां
विकृतौ कथं पश्वादौपदेशिकाङ्गसम्बन्धो भवति</q> । यासौ विकृत्यपूर्वस्योपकार-
जनकपदार्थाकाङ्क्षा साप्यतिदेशलब्धैः प्राकृतैरेवाङ्गैः पूरितेति निराकाङ्क्षतया साक्षा-
दुपदिष्टाङ्गसम्बन्ध उपकारे न स्यादित्यर्थः ।</p>
<note>1. R ननु चैवमपि</note>
<note>2. R सुष्ठूच्यते</note>
<note>3. अङ्गान्तरे A</note>
﻿<pb n="313"/>
<p>परिहरति---<q>प्रकृतौ वा कथमौपदेशिकाङ्गसम्बन्धः</q> । एकग्रन्थेनाह---
<q>नाकाङ्क्षात एव केवलायाः सम्बन्धः शक्यते वक्‍तुम्</q> । स कुत इत्याह---
<q>नियोगैक्यं हि तत्राङ्गसम्बन्धहेतुः</q> । प्रधाननियोगपरिगृहीतत्वं अङ्गसम्बन्धहेतुः ।
आकाङ्क्षातो हि सम्बन्धे क्रियद्भिरप्याकाङ्क्षा पूरितेति सर्वसम्बन्धो न स्यात् । <q>इह
च विकृतौ तन्नियोगैक्यमविशिष्टम् यतः</q> । अतः <q>कार्ये</q> कार्यदशायां नियोगैक्य-
दर्शनात् द्वयं प्राकृतं वैकृतं <q>चाविरुद्धम्</q> । एतच्च विकृतावित्यत्राभ्युच्चयाधिकरणे
वक्ष्यामः । तदिदमुच्यते---<q>अन्यदपि भवतीति</q> ।</p>
<p><q>इदानीं लक्षणार्थो बाधश्चिन्त्यते किं लुप्तकार्यमपि प्राकृतं विकृतौ
कर्तव्यं उत निवर्तत इति । ननु च कार्यप्रयुक्ता धर्मा इत्यूहं वर्णयता
स्थापितं</q> कथं तदभावे कर्तव्यता शङ्क्यते । उत्तरं---<q>सत्यमेवं कार्यप्रयुक्ता धर्मा
इति । अतिदेशवाक्यस्यार्थभेदं मन्वानस्य भवति संशयः</q> । अयमाशयः
---कार्यसद्भाव एव संशयः । यदि प्राकृतमेव द्वारं तदा कार्यबाधः । अथ द्वारान्तरं
तदा कार्यसद्भावः द्वारसंशयश्च अतिदेशवाक्यस्यार्थभेदात् ।</p>
<p>किं पुनस्तदतिदेशवाक्यं कश्च तस्यार्थभेद इत्यत्राह---<q>तद्वदिति । किमङ्गा-
पेक्षं सादृश्यं उतानुष्ठानापेक्षमिति</q> । प्रकृतिवद्विकृतिः कर्तव्येत्यतिदेशवाक्यं
वाख्यातॄणाम् । तेन च प्रकृतिसादृश्यं विकृतीनामुच्यते । तत्सादृश्यं किमङ्गापेक्षमुत
करणोपकारापेक्षमिति ।</p>
<p>एतदुक्तं भवति---किं पदार्थवत्तया सादृश्यं उत करणोपकरावत्तयेति । तत्र
यदि पदार्थवत्तया सादृश्यं तदा कार्यानपेक्षाः प्राकृताः पदार्था एव विकृतावति-
दिश्यन्ते तदा तेषु करणोपकारान्तरं कल्प्यम् । तज्जननार्थं च पदार्थानां द्वारमा-
श्रयणीयम् । तत्र यस्य दृष्टं द्वारं न सम्भवति तस्यादृष्टं कल्प्यते । ततश्च कार्याभावो
न शक्यते वदितुम् । अथ तु करणोपकार एव प्रथममतिदिश्यते पश्चात्तज्जन-
काकाङ्क्षायां पदार्था अतिदिश्यन्ते तदा येनैव द्वारेणं तेषां प्रकृतावुपकारसम्बन्धः
विकृतावपि तेनैव द्वारेण । तदभावात्कार्याभावः । ततश्च बाध इति । तत्र च
पूर्वपक्षवादी अङ्गापेक्षं सादृश्यमिति मन्यते ।</p>
<p><q>कोऽभिप्रायः</q> ? अभिप्रायं पृच्छतश्चायमाशयः---अपूर्वं हि वैकृतं करणो-
पकारमेव प्रथममाकाङ्क्षति न केवलान् पदार्थान् । ततश्चोपकारमेव तद्वद्भावेन
गृह्लातीति युक्तम् । उत्तरं---<q>नह्यङ्गावमर्शादृते तदनुष्ठानावमर्श उपपद्यत इति</q>
﻿<pb n="314"/>
<q>नागृहीतविशेषणान्यायेन पूर्वपक्षितम्</q> । अस्यार्थः ---सत्यं प्रथममुपकारापेक्षा,
किन्तु प्रकृतावपि उपकारस्य कल्प्यत्वात् यः प्रयाजादिभिरुपकारो भवति सोऽत्रोप-
कार इति पदार्थपुरस्सर एवोपकारावमर्शः विकृतावप्युपकाराकाङ्क्षायां पदार्थपुरस्सरस्य
तस्यैव बुद्धौ सन्निधानम् । तत्र प्रथमोपनिपातिनः पदार्थानेव विधिः गृह्णाति ।
यथा आकृतिविशिष्टपदार्थाभिधानाश्रयणपक्षे प्रथमोपनिपतितामाकृतिमेव शब्दो
ऽभिदधाति । नागृहीतविशेषणा विशेष्ये बुद्धिरिति आकृतेः प्रथमावगमादिति ।
एवं चेत् पदार्थानेव चेद्विधिर्गृह्णाति तदाऽप्राकृतकार्यस्याप्यनुष्ठानं पूर्वाक्तया नीत्या
कार्यं कल्प्यं कृष्णलेष्विव पाकस्येति ।</p>
<p><q>एवं प्राप्तेऽभिधीयते ....नाङ्गापेक्षोऽयमतिदेशः तद्वद्भावेन विकृतौ
नाङ्गान्यतिदिश्यन्ते, किन्तूपकार एव । पश्चात्‍तु तज्जनकाकाङ्क्षायां अङ्गा-
नामतिदेशः</q> । कुतस्तद्वद्भावेन नाङ्गानामतिदेश इत्यत्राह---<q>प्रकृतावप्यनुष्ठाना-
पेक्ष एवाङ्गैः सम्बन्धः । अन्यथा सम्बन्ध एव न स्यात्</q> । अस्यार्थः ---
साध्यभूतस्य विध्यर्थानुष्ठानापेक्षैव प्रथममुपजायते न पुनस्तदनपेक्षयाऽङ्गानामपेक्षा ।
ततश्च यद्यप्यङ्गानि प्रथममवमृश्यन्ते तथापि तेषां तदानीमनपेक्षितत्वादुपेक्षणमेव ।
पश्चादुपस्थितमपि अनुष्ठानमेव स्वीकरणीयम् । तस्मिन् स्वीकृते पश्चात् तज्जनका-
काङ्क्षायां अनुष्ठानजनकतया प्रकृतौ प्रतिपन्नसम्बन्धानां अनुष्ठानेनैवोपस्थापितानां
पदार्थानां स्वीकरणम् न केवलं विकृतौ, प्रकृतावप्यनुष्ठानापेक्ष एवाङ्गैः सम्बन्धः ।
यद्यपि नियोगं प्रति प्रथममनपेक्षितानुष्ठाना एव पदार्था ऐदमर्थ्यमात्रेण सम्बद्धाः
तथापि तेषां प्रतिपन्नोऽप्यसौ सम्बन्धः उपकाराकाङ्क्षया विना नावकल्पेतेत्य-
प्रतीतावेव सम्बन्धप्रतीतिरिति कल्प्यते, नियोगैक्यावगमाद्वा सर्वस्य करणभावः1 ।
करणोपकाराकाङ्क्षां विना नियोगैक्येन सम्बन्धः कल्प्यमानः करणभावेनैव स्यात् ।
करणोपकारलक्षणकार्यापेक्षत्वे तु विध्यर्थस्य तज्जनकतयैव सम्बन्धान्नायमसम्बन्ध-
लक्षणो दोषः । यदि प्रकृतावप्युपकाराकाङ्क्षयैवाङ्गैः सम्बन्धः कस्तर्हि प्रकृति-
विकृत्योर्विशेष इत्याह - <q>इयांस्तु विशेषः । तादर्थ्यमात्रेणान्विताभिधानात्</q>
प्रथमं पदार्थसम्बन्धे सति प्रकृतौ पश्चात् करणोपकारलक्षणकार्यविशेषावगमः ।
विकृतौ तस्योपकारविशेषस्यावगमादङ्गानां सम्बन्धः । उपसंहरति---<q>अतस्तद्व-
द्भावे गम्यमाने पूर्वावगतमप्यङ्गजातं अपूर्वसम्बन्धे स्वहेतुं करणोपकार</q>-
<note>1. R णाभावः</note>
﻿<pb n="315"/>
<q>मपेक्षत इति स्वहेत्वपेक्ष एवायमर्थो ग्रहीतव्यः । योऽसौ करणोपकार-
लक्षणोऽङ्गसम्बन्धहेतुः तदपेक्ष एवायं प्रकृतिवद्विकृतिः कर्तव्येत्ययमर्थो
ग्रहीतव्यः ।</q> उपकारसादृश्यमेव तद्वद्भावेनोच्यत1 इत्यर्थः । <q>पदार्थापेक्षितत्वे पुनः
पदार्थान्तराणामपि अनवस्थैवेतिकर्तव्यताकाङ्क्षायाः</q> ।</p>
<p>अस्यार्थः ---यदि पदार्था एवाकाङ्क्ष्यन्ते तदा कार्यस्य अकार्यस्य चाविशेषे-
णाकाङ्क्षेति सर्वपदार्थानां पदार्थान्तरापेक्षायां अनवस्थैवेतिकर्तव्यताङ्क्षायाः । यदा तु
करणोपकार आकाङ्क्ष्यते तदा कार्यस्यैवाकङ्क्षा नान्यस्येति युक्ता व्यवस्था ।
तदाह---<q>न कार्यात् करणोपकारादृते व्यवस्थापपद्यते</q> । तस्मिन्नपेक्ष्यमाणे
व्यवस्थोपपद्यत इत्यर्थः ।</p>
<p>किञ्च विकृतिषु चोदपदेशाभावात् सम्बन्धानवगतिः । यदि तु करणोपकारा-
काङ्क्षा नास्ति कथं विकृतिषु प्राकृतानां पदार्थानां सम्बन्धः पूर्वपक्षेपि हि करणोप-
कारापेक्षायामेव पदार्थाः करणोपकारविशेषणत्वेनावतिष्ठन्ते । तदभावे तु तेषामुप-
स्थानमेव नास्तीति कथं सम्बन्धः ? तस्माद्विकृतिषु सम्बन्धः प्राकृतानां पदार्थानां
न स्यादित्यत्राह---<q>प्रकृतौ हि नियोगैक्यनिबन्धनः पदार्थानामुपदेश इति
सप्तमाद्ये स्थिते</q> अधिकारभेदाद्विकृतिषु दुर्लभः सम्बन्ध इति । तस्माद्विकृत्यपूर्वाणां
उपकाराकाङ्क्षा आश्रयणीया । तस्यां चाश्रितायां उपकार एव प्रथमं सम्बध्यते ।
अतः उपकारलक्षणकार्यानुसार्येव विकृतिषु पदार्थानां सम्बन्धः । तस्मात् तद्वद्भावो-
ऽप्यनुष्ठानापेक्ष इति सिद्धम् । सर्वत्र करणोपकारनिबन्धनमेव <q>तादर्थ्यमिति
दर्शयितुमाह---यत्रापि श्रुतिलिङ्गवाक्यानि पदार्थान्वयहेतवः सन्ति
तत्राप्यनपेक्षे शब्दे कार्यलक्षण एव सम्बन्धः किं पुनः प्रकरणादीनाम् येषां
कार्यनिबन्धन एवात्मलाभः</q> । अस्यार्थः---यत्रापि पदार्थान्वयरूपो यः सम्बन्धः
तस्य हेतवः प्रतिपादकानि श्रुतिलिङ्गावाक्यानि सन्ति तत्राप्युपकारलक्षण एव पदार्था-
नामैदमर्थ्येन सम्बन्धः ।</p>
<p>कथं पुनः पदार्थान्वयव्यतिरिक्तः कार्यलक्षणोऽपरः सम्बन्धोऽभ्युपगम्यत इति ?
अत्रोच्यते---अनपेक्षः शब्द इति यद्यपि प्रमाणान्तरान्न प्रमीयते तथापि शब्देनाव-
गम्यत एव । येषां पुनः प्रकरणस्थानसमाख्यानां कार्यनिबन्धन एवात्मलाभः
<note>1. R नावगम्यते</note>
﻿<pb n="316"/>
तेषां सुतरां कार्यनिबन्धन एव सम्बन्धः । करणोपकारनिबन्धन एव पदार्थान्वयोऽपि
प्रकरणादिषु पदार्थान्वय1 एव श्रुत्यादीनां व्यवहार इति तृतीये दर्शितम् ।</p>
<p>तस्मान्न कार्यशून्यं प्रयोक्तव्यमिति निवृत्तिस्तस्येति बाधविदः । कृष्णलेषु तु
उपदेशाद्वैषम्यम् । उपदेशबलेनादृष्टार्थोऽपि कृष्णलेषु पाकः क्रियत इति ।</p>
<p>अत्र चायं संक्षेपार्थः---आकाङ्क्षासन्निधियोग्यता अन्विताभिधानहेतवः ।
तत्र प्रथमं कथमिति विधेः करणोपकाराकाङ्क्षा । प्राकृतश्चोपकारः प्रत्यक्षवचनेन
नाम्ना चोदनालिङ्गेन च सन्निधाप्यते । योग्यश्चासाविति तदन्वितो विध्यर्थः
स्वशब्देनाभिधीयते । सा चेयमुपकारप्राप्तिरतिदेशोऽन्यदीयस्यान्यत्र सम्बन्धात् ।
औपदेशिकी च उपदेशप्रमेयत्वात् । यच्च साक्षाच्छब्देन विध्यर्थं प्रत्युपादीयते
यच्च विध्यर्थेन वाक्यप्रमेयेन2 तत्सर्वमौपदेशिकमेव । उपकारश्च विध्यर्थेनोपस्थापनीय
एव प्रकृतिवत् । प्रकृतौ विध्यर्थ एवोपकारं कल्पयित्वोपस्थापयति । विकृतौ तु
प्रकृतिक्लृप्तमेव परं विध्यर्थान्वितोपकारं विध्यर्थः सन्निधापयतीति । विशेषनियमे
चोदनालिङ्गादीनां व्यापारः ।</p>
<p>किञ्च प्रत्यक्षवचनोपनेयो नाम्‍नोपनेयश्च सुतरामौपदेशिकः, पट्यमानाक्षर-
समर्पितत्वात् । चोदनालिङ्गोपनेयः सत्यां विधेराकाङ्क्षायां बुद्धिस्थो भवति नान्यथेति
सोऽपि विध्यर्थोपनेय इति । एवं चोपदिष्टत्वमतिदिष्टत्वं च विरुद्धम् उपदेशप्रमेयतयो-
पदिष्टत्वं, अन्यदीयस्यान्यत्र सम्बन्धादतिदिष्टत्वम् । पुनश्च विधरुपकारे लब्धे
तज्जनकाकाङ्क्षायां प्रकृताविव पदार्थास्तेनैवोपकारेण तज्जन्येनोपस्थापिता अन्वयं
गच्छन्ति आकाङ्क्षासन्निधियोग्यतानामन्वयहेतूनां विद्यमानत्वात् । अन्वयश्च
गुणप्रधानभावमन्तरेण न सम्भवतीति विध्यर्थः प्रधानभूतः पदार्थाश्च गुणभूताः
प्रतीयन्ते । तेन गुणभूतप्राकृतपदार्थान्वितो विध्यर्थः स्वशब्देनाभिधीयते । तथा च
सति पदार्थानामप्यतिदेशः सिद्धो भवति ।</p>
<p>यदि हि पदार्थानामपि विकृत्यपूर्वसम्बन्धो न भवेत् तदा तेषां प्रकृतेरन्यत्र
सम्बन्धाभावात् अतिदेशो न स्यात् । दर्शितस्तेषामपि विकृत्यपूर्वं प्रति ऐदमर्थ्यलक्षणः
सम्बन्धः । यस्तु तेषां विकृतावङ्गतां नेच्छति तस्य द्वादशाहिकविध्यन्तग्राहिषु सत्रेषु
<note>1. R न्वये च</note>
<note>2. R वाक्यमयेन</note>
﻿<pb n="317"/>
ज्यौतिष्टोमिकाङ्गप्राप्तिर्न स्यात् । द्वादशाहे तेषामनङ्गत्वात् अनङ्गस्य बाधानवगमात् ।
अनङ्गस्य च आधानपवमानेष्टिगोदोहनादेरिव प्राप्‍त्यभावात् । न च प्रधानचोदनया
प्राकृतानां प्राप्तिरस्ति । किन्त्वनुष्ठानज्ञापनमात्रमेव । तच्चाविशेषेणौपदेशिकानां
प्राकृतानां च । ततश्च प्राकृतेभ्यः परतो वैकृतानामनुष्ठानं न स्यात् । यदि
प्रधानचोदनाया पठिता एव प्राकृता भवेयुः तदा प्रधानानन्तरं तेषामनुष्ठानं (अ)पाठतः
स्यात् । तथा प्रसज्यप्रतिषेधाभ्युपगमेन यः प्राकृतेन सह विकृतौ विधीयते स न
स्यात् । यदि हि अङ्गं प्राकृतः पदार्थः स्यात् तदा तुल्यबलत्वाद्विकल्पो भवेत् ।
अनङ्गत्वे तु अनृतवदनप्रतिषेधवत् एकान्ततः प्रतिषेध एव स्यात् प्रतिषेधस्याङ्गत्वेन
शीघ्रप्रयुक्तेः । अङ्गे ह्याशुप्रयुक्तिः । अनङ्गे तु अङ्गप्रयुक्तिद्वारेण विलम्बितेति । ग्रन्थश्च
सर्वत्र पदार्थातिदेशमनभ्युपगच्छतो विरुद्ध‍यत1 इत्यलमतिप्रसङ्गेन ।</p>
<p>न च वाच्यं कथमन्यदीयाः पदार्था अन्यत्र सम्बध्यन्ते विनियुक्तविनियोग-
विरोधादिति च, यतो विनियुक्तविनियोगे हि प्रतीतिविरोधः । यदि तुल्यवत्
विकृतावपि सम्बन्धोऽभ्युपगतः स्यात् तदा स्यात् प्रतीतिविरोधः । यथा यद्-
देवदत्तीयं तद्यज्ञदत्तीयमिति । यदा तु तद्वद्भावेनोपकारसम्बन्धः पश्चात् तज्जनक-
त्वात् पदार्थाः सम्बध्यन्ते तदा न कश्चिद्दोषः । यथा उपकारे तद्वद्भावेन सम्बध्य-
माने न प्रतीतिविरोधः अन्यथा ह्युपकारोऽपि कथमन्यदीयोऽन्यत्र सम्बध्येत ।
न च वाच्यमुपकारः प्रकृतावङ्गभूत एव न भवतीति, असम्बन्धप्रसङ्गात् । न ह्यन्यथा
तस्यापूर्वसम्बन्धो घटते । असति च सम्बन्धोऽन्यदीयस्यान्यत्र सम्बन्ध इत्येतदेव
न स्यात् । यश्चायं पदार्थातिदेशः स कार्यप्रमाणको नोपदेशप्रमेयः । पाठेन वा
विध्यर्थेन वाऽनुपस्थापितत्वात् । न हि विध्यर्थेन पदार्था उपस्थाप्यन्ते किन्तु कार्येण
उपकाराख्येन उपदेशकार्यप्रमाणकेन अध्यायषट्केण । यथोक्तं औपदेशिकी
प्रतीतिर्विचारिता, इदानीं कार्यतोऽधिगतिश्चिन्त्यत इति कार्यं च करणोपकारादि-
कमभिप्रेतं, न नियोगः । 2नियोगकार्ये गृह्यमाणे चतुर्थाध्यायचिन्तापि द्वितीयषट्के
स्यादिति ।</p>
<p>ननूपकारस्यौपदेशिकत्वात्तदुपनेयाः पदार्थाः अपि किमित्यौपदेशिका न
भवन्ति । उच्यते । उपदेशो हि विध्यर्थप्रतिपादको ग्रन्थसन्दर्भः न विध्यर्थसापेक्षः
भवन्ति । उच्यते । उपदेशो हि विध्यर्थप्रतिपादको ग्रन्थसन्दर्भः न विध्यर्थसापेक्षः
<note>1. विरुध्यत</note>
<note>2. R नियोगेकार्ये</note>
﻿<pb n="318"/>
उपदेशो भवति । तेन विध्यर्थसापेक्षाच्छब्दाद्यदेवावगम्यते तदेवौपदेशिकम् ।
यच्च कार्येणावगम्यते यच्चोपदेशेन तदुभयमपि शाब्दमेव । शाब्दत्वे त्वयं विभागः-
किञ्चिच्चौपदेशिकं, किञ्जिच्च कार्यगम्यमिति कृतमतिबहुना ।</p>
<p><q>किं भवति प्रयोजनं कथं वा वैकृतमुदाह्रियत इति कोऽभिप्रायः ?</q>
एकग्रन्थेनाह---<q>लुप्तकार्यं निवर्तत इति प्रयोजनमुदितं, तेन प्रयोजनं ताब-
त्सिद्धम् । सर्वासु च विकृतिषु कार्याभावान्निवृत्तिरिति</q> । उदाहरणमपि
(न)स्पष्टम् । अतः केनाभिप्रायेण प्रयोजनोदाहरणप्रश्नः । उत्तरं---<q>अयमभिप्रायः
यत्र तावत्स्वतन्त्रं कार्योद्देशेन वा अन्यस्य विधानं तत एव तत्र निवृत्तिः
सामान्यस्य को विषय इति</q> । अस्यार्थः---यत्र न विधानं यथा षोडशिनं न
गृह्णातीति, तथा कार्योद्देशेनान्यस्य विधानं यथा शरमयं बर्हिर्भवतीति तत्र तत एव
निवृत्तिः, न तत्कार्याभावेन । या पुनरियं कार्याभावेन सामान्येन निवृत्तिः तस्याः
को विषय इति । विषयाज्ञानादुक्तामपि निवृत्तिं अविषयज्ञतया प्रयोजनत्वेन अमन्य-
मानो द्वयं 1तत्र पृष्टवान् । एवं पृष्टे अयं विषय इति प्रदर्शितम् विषय-
प्रयोजनद्वयम् ।</p>
<p><q>एवं वा</q></p>
<p><q>केन पुनर्विशेषेणेदमधिकरणमारभ्यते ?</q> उत्तरं---<q>एवं तावत् सामा-
न्यविषयं सूत्रमुपवर्णितम् । इदानीं तु विशेषेण वर्ण्यते</q> । सामान्यविशेष-
विषयतयाऽपौनरुक्त्यमिति भावः । आक्षिपति---<q>ननु सामान्येनैव चिन्तितम् ।
अतोऽभिमतसर्वविशेषा उदाहरणं भवन्ति किं विशेषचिन्तया</q> ? समाधत्ते
<q>अस्त्यस्मिन् विषये विशेषः । किं पुनरसौ</q> ?---<q>पाकवदप्राकृतकार्यमपि
भवत्येवावघातादि कोऽभिप्रायः ?</q> उत्तरं---<q>चरुशब्दश्रवणात् पाकस्यैवा-
त्रापि प्राप्तिं मन्यत् पूर्वपक्षवादी</q> । अस्यार्थः---अचरौ चरुशब्दप्रयोगोऽयं
चरुधर्माः कार्यानपेक्षाः कथं स्युरिति । कार्यं हि आग्नेयस्य लब्धमेव । तदर्थः
चरुशब्दो भवति । किन्तु कार्यानपेक्षोऽचरौ चरुधर्मातिदेशार्थः । ततश्च पाकोऽपि
चरुशब्दश्रवणादेव । पाकवच्चावघातादयोऽपि भवितुमर्हन्ति । येनाभिप्रायेणापूर्वं
<note>1. adds बर्हिर्भवतीति</note>
﻿<pb n="319"/>
पृष्टवान् इदानीं राद्धान्ती तमभिप्रायमाह---<q>ननु च घृते श्रपयतीति वचनादेव
पाकप्राप्तिः</q> । परिहरति---<q>घृतार्थं तद्वचतं न पाकविधानार्थमिति मन्यते
पूर्वपक्षवादी</q> । तस्माच्चरुशब्दनिबन्धनैवात्रापि प्राप्तिरिति पूर्वः पक्षः ।</p>
<p>राद्धान्ती पृच्छति---<q>किं चरुशब्दः कार्यप्रयुक्ततां करणोपकार-
प्रयुक्ततां विहन्ति धर्माणाम्</q> । कार्यप्रयुक्तत्वाविधाते हि कार्यमेव प्रयोजकमिति
भावः । पूर्वपक्ष्याह---<q>विहन्ति कार्यप्रयुक्ततामस्मिन्‍नुदाहरणे । कथं विहन्ति</q> ?
उत्तरं---<q>चरुशब्दोऽयं विशदसिद्धौदने प्रयुक्तः, न चात्र कृष्णलेषु विक्लृत्ति-
फलः पचेरर्थः पाकोऽस्ति</q> कृष्णलेषु । तेन विशदसिद्धमदनीयमेतद्धविर्भवति ।
तस्मादचरौ चरुशब्दोऽयं चरुवदित्येवं गौणो द्रष्टव्यः । ततः चरुशब्देनैतदुक्तं
भवति - अचरौ चरुधर्माः कर्तव्या इति । धर्मनिबन्धनं सादृश्यम् । कस्मात्पुनर्गोण
इत्यत्राह---<q>अनाञ्‍जसत्वाच्छ्रपणस्य</q> । तेन विशदसिद्धिर्नास्तीति परशब्दः परत्र
प्रयुज्यमानो गौणः । वाचनिक एव किमिति न भवतीत्याह---<q>न वचनशतेनापि
शब्दस्य शक्त्यन्तरकल्पना भवतीति तत्र तत्र दर्शितम्</q> । तेन तत्र
मुख्यो न भवति प्रवृत्तिविशेषकरतया धर्मसादृश्यादनुष्ठानपरोऽयं चरुशब्दोऽग्निहोत्र-
वदिति ।</p>
<p><q>राद्धान्तबादी तु हविस्सामान्यादपि चरुशब्दोपपत्तेः श्रवणयोगाद्वा
यावद्वचनं वाचनिकमिति मन्यते</q> । अस्यार्थः---सिद्धसादृश्येनापि चरुशब्दो-
पपत्तिः । सिद्धं च सादृश्यं हविष्टे्वन श्रप्यमाणत्वेन च । प्रवृत्तिविशेषकरता च
प्रयोजनमात्रम् । अग्निहोत्रादिषु तूपकारापेक्षायां अपेक्षितसमर्पकतया कार्यसादृश्या-
श्रयणम् । इह तूपकाराकाङ्क्षा पूरितैव1 प्रत्युतानपेक्षिताऽवधातादिषु अनुष्ठानार्थ-
त्वेनानपेक्षितविधित्वम् । तस्मात् य एव साक्षात्पाको विहितो वचनेन स एव कर्तव्यो
नावघातादि ।</p>
<p><q>ननु वचनमेवेदं श्रपणविधानाय नोपपद्यते । विक्लृत्तेरभावात् ।
तस्य पच्यर्थत्वादिति</q> चोद्यमात्रम् । उत्तरं---<q>यथोपपद्यते वचनं तथोपरिष्टा-
द्वक्ष्यामः</q> ।</p>
<note>1. A त्वरितैव</note>
﻿<pb n="320"/>
<p>एवं वा ।</p>
<p><q>अत्र को विशेषः</p> ? उत्तरं---<p>अनिश्‍चिते बाधप्रमाणासम्भवः</q> ।
अस्यार्थः---कार्याभावे हि (ह्य)निश्चिते बाधः प्रमाणवान् । यत्र तु कार्याभावः
सन्दिग्धः तत्र निष्प्रमाणको बाधः । आक्षिपति---<q>अनुष्ठानं वा</q> कथं ? यथा
कार्याभावानिश्चयाद्बाधो नोपपद्यते तथा <q>कार्यसद्भावानिश्चयादनुष्ठानमपि । कथं</q> ?
उत्तरं---<q>नातिदेशो निश्चयमपेक्षते प्रयोगस्य</q> । अस्यार्थः---यद्यपि प्रयोगो न
निश्चितः प्रतिपत्तित्वादुरुक्रमेज्यायाः । प्रतिपत्तिर्हि द्रव्यं न प्रयुङ्क्ते । किन्तु
द्रव्येणैव प्रयुज्यते । कादाचित्कं च द्रव्यं यत् स्फ्‌याश्लिष्टं अवमृदितं च । तेना-
निश्चितप्रयोगेयं प्रतिपत्तिः । तथापि चास्यां प्राकृतानामङ्गानामतिदेशो निश्चित एव ।
तत्र यदि विष्णोरावाहनं क्रियते तदा यद्युपनिपतेत् उरुक्रमेज्या तदा सगुणा भवति ।
अन्यथा ह्युपनिपतिता सती विगुणा स्यात् ।</p>
<p>अथ नोपनिपतेत् तदा कृतेपि आवाहने न काचित् क्षतिरित्यर्थः । सन्देहे-
प्यावाहनं कर्तव्यम् । आर्थसन्देहोऽपि प्रवृत्त्यङ्गम् । यद्यतिदेशः प्रयोगनिश्चयं
नापेक्षते किं तर्ह्यपेक्षत इत्यत्राह---<q>शास्त्रनिश्चयानुसारी हि सः निश्‍चितञ्च
<quote>“यदधोऽवमृद्येत्”</quote></q> इति शास्त्रम् । तेन शास्त्रानुसारेण तावदिदमेकं कर्म निश्चितम्
तत्र चातिदेशोऽपि निश्चितः । तस्मात्प्रयोगानिश्चयो नातिदेशं बाधितुं क्षमते,
अतिदिष्टं चाङ्गमिति कर्तव्यमेवावाहनम् । न चात्र राजामात्यामन्त्रणादिवत् दृष्टं
किञ्जिद्विरुद्ध‍यत इत्यप्रतिपक्षोऽयमतिदेशः ।</p>
<p>एवं प्राप्तेऽभिधीयते---<q>सत्यमाह भवान् यद्यत्र शास्त्रार्थाधिकारोऽपि
निश्चितः स्यात् । यथाशास्त्रं निश्‍चितं नैमित्तिकस्वरूपं शास्त्रार्थः प्रतिपाद्य-
द्रव्यनिमित्तकोऽयं प्रतिपत्तावधिकारः अनिश्चितं चैतन्निमित्तं प्रतिपाद्यद्रव्यं
तदनुसारि च शास्त्रं तथैव</q> । यद्यपि स्वरूपतः शास्त्रं निश्चितं, (न)तथापि
क्रत्वधिकारप्रतिपादकतया त्वनिश्चितमित्युक्तम् । <q>तस्माद्वाधवदतिदेशोऽपि न
निश्चयादृते शक्यते वक्‍तुम्</q> । यथा बाधः 1कार्याविलोपनिश्चयं विना न शक्यते
वक्‍तुं तथाऽतिदेशोऽपि अधिकारनिश्चयं विना न शक्यते । तस्मादननुष्ठानमेवात्र
ज्यायः तदिदमुक्तम्---<q>न चानारब्धे प्रयोगेऽङ्गं कृतमुपकारकं भवतीति</q> ।
<note>1. R कार्याभाव</note>
﻿<pb n="321"/>
प्रयोगानारम्भेणानधिकारं दर्शयति---<q>अनधिकारे चानतिदेशः ततश्चानङ्गस्यानु-
पकारकत्वम्</q> ।</p>
<p>ननु नात्र निश्चितस्य बाधः, अनिश्चितमेवेदं शास्त्रमित्युक्तं त्वया । ततश्च
निश्चितमिथ्यात्वलक्षणोऽत्र प्रतिज्ञातो बाधो न शक्यते वक्‍तुम् । उच्यते । न ।
शास्त्रं निश्चिते, कारणान्तरेणानिचय उक्तो मिथ्याभाव एव । यद्यप्येतत्स्वरूपतः शास्त्रं
निश्चितं तथापि निमित्तानिश्चयादनिश्चितं कारणान्तरवशेन । निमित्तस्य प्रमाणान्तर-
वेद्यत्वात् द्वारवत् । यथा द्वारं प्रमाणान्तरवेद्यं तदभा(वो)वे मिथ्यात्वं तथा निमित्तमपि
प्रमाणान्तरवेद्यं तदनिश्चये शास्त्रस्यापि अधिकारहेतुतयाऽनिश्चितत्वम् ।</p>
<p><q>ननु मिथ्याभावो बाध इत्युक्तम् नानिश्चयः</q> ततश्च प्रतिज्ञातबाध-
स्वरूपबाह्यत्वादिहासङ्गतिरिति भावः । उत्तरं---<q>अनिश्चयोऽपि मिथ्याभाव</q>
एव । कुत इत्याह---<q>अध्यवसायहेतुः प्रमाणं तदभावो मिथ्यात्वं, अभावे च
कार्यानिश्चये च तुल्यमनध्यवसानमिति मिथ्यात्वाविशेषाद्बाध एव । न
चानिश्चितेऽनुष्ठानं सम्भवति इति</q> । अस्यार्थः---यदेव निश्चितं सन्नानुष्ठीयेत
तदननुष्ठाने वैगुण्यं प्रमाणायत्तत्वात् विगुणभावस्य । अनिश्चिते चाननुष्ठीयमाने
वैगुण्यं नास्तीति अननुष्ठानमेवात्रावाहनस्य युक्तम् । तस्मान्निश्चित एव शास्त्रार्थः
स्वरूपतः । उपाधिनिबन्धन एवात्रापि मिथ्याभाव इति निमित्तानुत्पत्तेरनारम्भः
उरुक्रमेज्यायाः न पुनरनिश्चयाच्छास्त्रार्थस्य । ततः किमित्याह---<q>आरम्भप्रयुक्तं
चाङ्गानामनुष्ठानम्</q> । तस्मान्निश्चितमेवाङ्गानुष्ठानम् प्रधानारम्भेणाङ्गानाम-
नुष्ठानम् । प्रधानं चाधिकाराभावान्नारब्धम् । अतोऽङ्गानुष्ठाने प्रयोजको नास्तीति
अननुष्ठानमेवावाहनस्येति हेतोः सूक्तम्---<quote>“न चानारब्धे प्रयोगे अङ्गकृतमुपकारकं
भवति”</quote> इति ।</p>
<lg><l>।। २ ।। इष्टिरारम्भसंयोगादङ्गभूतत्वान्निवर्तेतारम्भस्य प्रधान-
संयोगात् ।। ४ ।।</l></lg>
<p><q>अत्रात्मारम्भापरित्यागेन दीक्षणीयादेरङ्गत्वमिति पूर्वः पक्षः</q> ।
यद्यपि ज्योतिष्टोमाङ्गभूता दीक्षणीयादयः तथापि तेषामारम्भोऽस्त्येवेति आरम्भा-
वैगुण्याय आरम्भणीया कर्तव्या ।</p>
﻿<pb n="322"/>
<p>राद्धान्तस्तु प्रयोगान्तरचोदनैवेयम् । येयं ज्योतिष्टोमेन स्वर्गकामो यजेतेति
चोदना सा प्रयोगान्तरस्य चोदना सौमिकस्य नैष्टिकस्य । प्रयोगापेक्षश्चारम्भ उक्तः ।
स पदार्थः आद्यो वा भवतु औदीसीन्याद्वा प्रच्युतिः उभयथापि न दीक्षणीयाप्रयोगा-
पेक्षः । कथं तेषां प्रयोगो नास्तीत्यत्राह-<q>ज्योतिष्टोमप्रयोगचोदनैषा न दीक्षणी-
यादेर्यतः</q> । तस्माल्लुप्तनिमित्तमारम्भणीयादि न क्रियेत दीक्षणीयाद्यर्थम् । अपि
चेत्यभ्युच्चयमात्रम् न्यायव्युत्पत्तिपरत्वादधिकारणस्य । अतः प्रभृति च स्थिते निमित्त-
द्वारके बाधे तद्भावमात्रपरीक्षणं द्रष्टव्यम् । निमित्ताभावनिबन्धनत्वात् निमित्तद्वारको
बाध इत्युक्तम् ।</p>
<lg><l>।। ३ ।। प्रधानाच्चान्यसंयुक्तात् सर्वारम्भान्निवर्ते-
तानङ्गत्वात् ।। ५ ।।</l></lg>
<p><q>अत्राङ्गप्रधानसाधारणप्रयोगचोदनेति मत्वा पूर्वपक्षवादी अन्वार-
म्भणीयां मन्यते</q> । पूर्वत्र हि प्रधानस्यैव प्रयोगो नाङ्गानामिति अङ्गानामारम्भा-
भावात् तन्निमित्तमारम्भणीया न कर्तव्या । इह त्वैष्टिकानामपि प्रधानत्वात् कर्तव्या-
ऽरम्भणीया । न च ज्योतिष्टोमस्यैव प्रयोगचोदना । एतदेव विवृणोति---<q>नाय-
मनिष्टेरेव प्रयोगः ज्योतिष्टोमस्यैव । किं तर्हि ? साधारणः प्रयोगः
तेनारम्भोऽपि साधारणः तेनारम्भस्य भावत् कर्तव्याऽऽरम्भणीया</q> ।
(न)[स]च ज्योतिष्टोमादीनामविरोधमावहति, कांस्यभोजिवदमुख्येपीति न्यायात् ।
सौमिकदार्विहौमिकानां हि क्रियमाणायामारम्भणीयायां न कश्चिद्विरोधः । अक्रियमा-
णायां वा ऐष्टिकानां वैगुण्यम् । यथा कांस्यभोजिनः शिष्यस्य कांस्येऽनुपात्ते ।</p>
<p>राद्धान्तैकदेशी पूर्वपक्षमाक्षिपति---<q>किमिदं वचनं न पश्यति अग्निष्टोमं
प्रथममाहरतीति</q> । अनेन किल वचनेन अन्वारम्भणीयाकार्येऽग्निष्टोमविधानात्
शरविधानादिव बर्हिराम्भणीया निवर्तत इति मन्यत् । समाधत्ते---<q>बाढं पश्यति
वचनं, किन्तु फलार्थस्यैवाग्निष्टोमस्यायं प्रथमप्रयोगो अभिधीयते ।
नारम्भणीयार्थेन विधानमिति पश्यति</q> क्रममात्रविधानपरमिदं वचनं नारम्भणीया-
प्रत्याम्नायार्थम् ।</p>
<p><q>एवं प्राप्तेऽभिधीयते---नारम्भणीया</q> कर्तव्या यस्माद<q>ग्निष्टोमारम्भोऽयं
प्रयोग उक्तः</q> । अस्य ग्रन्थस्यार्थमबुद्ध्वा आरम्भणीयाकार्ये विधानाभिप्रायमेतदिति
﻿<pb n="323"/>
मत्वा चोदयति-<q>सत्यमुक्तं नान्वारम्भणीयार्थेनाग्निष्टोमविधानमिति1</q> । राद्धान्ती
परिहरति---<q>केन चोक्तमन्वारम्भणीयार्थेनाग्निष्टोमविधानमिति</q> । एवमप्या-
शयमजानानश्‍चोदयति---<q>यद्यारम्भणीयार्थेन विधानं न सम्भवति किमिति
तर्हि अलुप्तार्था आरम्भणीया न क्रियते</q> । परिहरति-इष्टी<q>नामग्निष्टोमारम्भेणा-
म्भावलोपात्</q> । अस्यार्थः---अग्निष्टोमस्य 2प्रथमानुष्ठानात् गृह्यमाणविशेषतया तस्यै-
वारम्भः । तदारम्भेणैवैष्टिकानामपि कर्मणामनुष्ठानमिति तेषामारम्भावलोपात्
आरम्भणीया न कर्तव्या । न चाग्निष्टोमारम्भोऽन्वारम्भणीयां प्रयोजयति । न चासौ
कृतारम्भणीयस्य भवतीत्युक्तं कारणान्तरस्यारम्भणीयां प्रति अप्रयोजकत्वेन । तस्मा-
दत्राप्यनन्वारम्भणीयक एव प्रयोग इति सिद्धम् ।</p>
<lg><l>।। ४ ।। तस्यां तु स्यात् प्रयाजवत् ।। ६ ।।</l></lg>
<p>अत्र पूर्वपक्षमाक्षिपति---<q>ननु चारम्भणीयाशास्त्रे प्रकृतिवद्विधानं
नान्वारम्भणीयाकार्यमतिदेष्टुं क्षमम् । कुतः ? अनेनैवारम्भणीयाकार्य-
विधानशास्‍त्रेणैव कार्यमवगच्छामोऽत्रैवातिदिशाम इति</q> । बालक्रीडितमेत् ।
आत्माश्रयदोषप्रसङ्गात् । तस्मान्नात्र निराकरणीयमिव किञ्चित्पश्यामः ।</p>
<p>समाधातैकदेश्याह-<q>अत्रोच्यते अपरिसमाप्तधर्मकं वा दर्शपूर्णमासानु-
ष्ठानं, कथं तद्वदित्यतिदेष्टुं शक्यते</q> । अस्यार्थः- आरम्भणीययैव सह
दर्शपूर्णमासयोः इतिकर्तव्यता कल्प्यते3 । ततश्चारम्भणीयां परित्यज्य दर्शपूर्णमासयो-
रुपकारो नातिदेष्टुं शक्यते । तेन प्रयाजाद्यतिदेशाभ्युपगमे आरम्भणीयाप्यतिदेष्ट-
व्येति भावः ।</p>
<p>आक्षेप्ता आह-<q>कथं वा दर्शपूमासोपकारमपेक्षते । अन्वारम्भणीयाङ्ग-
कार्यं दर्शपूर्णमासोपकारमपेक्षते । आत्माश्रयदोषप्रसङ्गात्</q> । न्यायस्तावदयं
न कश्चिद्दोष इति । स एवाह---<q>किं वा 4आत्मप्रत्यक्षस्य हानम् ?</q> यद्यपि
<note>1. R नारम्भणीयार्थेनेत्युक्तम्</note>
<note>2. A प्रधानानु</note>
<note>3. A वकल्प्यते</note>
<note>4. R अस्म प्र</note>
﻿<pb n="324"/>
अपरिसमाप्तधर्मकं दर्शपूर्णमासानुष्ठानं नातिदिश्यते तथापि अस्माकं न किञ्चिद्धीयते ।
समाधातैकदेश्याह---<q>यद्यारम्भणीया नातिदिश्यते</q> तदा प्रयाजादेरप्यनतिदेशः ।
असम्पूर्णेतिकर्तव्यतातिदेशायोगात् । इष्यते च भवद्भिः प्रयाजादेरतिदेशः । तेन
स एव हीयते । एकग्रन्थेनाह---<q>तस्मादन्वारम्भणीयापि कर्तव्या । यदि
प्रयाजादेरतिदेशः आरम्भणीया नातिदिश्यते तदा प्रयाजादेर्वाऽनतिदेशः</q> ।
आक्षेप्ता आह---<q>वरमनतिदेशो न्यायोपपन्नः प्रयाजादीनां न पुनरक्‌लृप्त-
स्योपकारस्यातिदेशः</q> । आरम्भणीयायां तु आरम्भणीयाकार्येऽतिदिश्यमाने
अक्लृप्तस्यैवोपकारस्यातिदेश आपतति यथैतद्वचनं; स चायुक्त इति । परम-
समाधाता आह---<q>सोऽयं <quote>‘आम्रान् पृष्टः कोविदारानाचष्टे’</quote> इत्यापतितम्</q> ।
यथा कश्‍चिच्छून्यमानाः1 के आम्रा इति पृष्टः तद्वचनार्थमबुद्ध्वा आह---इमे
कोविदारा इति, तथैतत्सकलमस्मद्वचनमबुद्ध्वा चोदितं भवतेति ।</p>
<p>समाधाता स्वाभिप्रायं प्रकटयति---<q>कृतारम्भणीयस्य हि दर्शपूर्णमासौ
चोद्येते, न पुनः दर्शपूर्णमासाङ्गत्वेन चोदना</q> । अस्यार्थः - नारम्भणीया
दर्शपूर्णमासाङ्गत्वेन चोद्यते । कुतः ? (ततः)कृतारम्भणीयस्यैव हि पुरुषस्य दर्शपूर्ण-
मासौ चोद्येते । तेन नारम्भणीयायाः दर्शपूर्णमासाविकाराङ्गत्वम् । <q>ततः किं ?
इदं ततो भवति । न दर्शपूर्णमासविध्यन्तातिदेशः आरम्भणीयायां शक्यते
वारयितुम् । कुतः ? विनाप्यारम्भणीयया निर्ज्ञातोपकारो दर्शपूर्णमास-
प्रयोगो यतः</q> । अस्यार्थः---अङ्गान्येव गृहीत्वा करणोपकारः परिकल्प्यते ।
तेषामेव तज्जनकत्वात् ग्राहकैदमर्थ्यवशेनादृष्टमपि करणोपकारकत्वं कल्प्यते ।
तच्चाङ्गानामेव ग्राहकैदमर्थ्यम् तेनानङ्गभूतान्वारम्भणीयाव्यतिरेकेण निर्ज्ञातोपकारात्
दर्शपूर्णमासप्रयोगादारम्भणीयायामतिदेशो न विरुद्ध‍यते प्रयाजादीनाम् । <q>ननु
चारम्भणीयाप्येवमेव भवितुमर्हति</q> । अस्यार्थः- यथा प्रकृतौ कृतारम्भ-
णीयकेन कृतोपकारक आरम्भः इति आरम्भणीया प्रसज्यते तथा आरम्भणीया-
यामप्यारम्भणीया प्राप्नोति । ततश्चाव्यवस्थादोषेण व्यवस्थासिद्ध‍यर्थं अतिदेशत्याग-
एव युक्त इति भावः । परिहरति---<q>सत्यमेतत् अत एवानधिकारमाशङ्क‍ते
पूर्वपक्षवादी</q> । यत एवान्वारम्भणीयासंस्कृतेन पुरुषेण कृत आरम्भ उपकारकोऽत
<note>1. R अन्यमनाः</note>
﻿<pb n="325"/>
एव द्वितीयामारम्भणीयां आरम्भणीयायां अनधिकारमाशङ्कते पूर्वपक्षवादी, न
चानवस्थेत्युपसंहारव्याजेन दर्शयति---<q>तस्मात् सामर्थ्यतो ज्यायसीं व्यवस्थां
मन्यते</q> । सर्वास्ववस्थासु शक्तिरेव नियामिका । तेन यावच्छक्त्यतिदेशो भवति ।</p>
<p><q>राद्धान्तस्तु---दर्शपूर्णमासावारभमाण इत्यारम्भणीयायामारभमाणो-
ऽधिकृतः</q> । अस्यार्थः---दर्शपूर्णमासारम्भप्रवृत्तस्यारम्भणीयायामधिकारात् पृथगार-
म्भणीयायामारम्भो नास्ति । तदाह---<q>अतोऽनन्वारम्भमारम्भणीयां प्रयोक्‍तु-
मर्हति । तस्मान्नाधिकारमपेक्षते इत्या</q>म्भणीयत्वं नापेक्षत इत्यर्थः । तदिदं
कृतारम्भणीयत्वं निश्‍चिमप्यारम्भणीयायामधिकारे निमित्तनिबन्धनं मिथ्यात्वं गतम् ।
आरम्भरूपनिमित्ताभावे हि मिथ्याभाव इत्यर्थः ।</p>
<p>यः पुनरयं द्वितीयः परिहारः न तदेव शास्त्रमर्थद्वयाय प्रभवति आरम्भणीया-
कार्यमवगमयितुं तत्र चातिदेष्टुमिति । अङ्गत्वाभ्युपगमे न सः; अङ्गत्वे ह्यारम्भणीया-
शास्त्रमप्यङ्गत्वकल्पनायां व्याप्रियते । <q>ननु चायमङ्गत्वाभ्युपगमः प्रयाजादेर-
प्यतिदेशं वारयति अपरिपूर्णधर्मकस्योपकारकस्य अनतिदेशात्</q> । परिहरति
---<q>न, अभावप्रदर्शनमात्रपरत्वात्</q> । आरम्भणीयायामारम्भणीया नास्ति इत्येता-
वन्मात्रपरमेतत् । न चाभ्युपगमे दोषान्तरापत्तिः । तस्मात्सूक्तम् ।</p>
<lg><l>।। ५ ।। कर्म च द्रव्यसंयोगार्थमर्थाभावान्निवर्तेत तादर्थ्यं
श्रुतिसंयोगात् ।। ९ ।।</l></lg>
<p><q>यूपोत्पत्त्यर्थता अस्या यूपाहुतेर्न विद्यत इति पूर्वपक्षवादिनः</q> खले-
वाल्यामपि यूपाहुतिः कर्तव्येति वदतोऽभिप्रायः । <q>का युक्तिः यूपानुत्पत्त्यर्थत्वे ?</q>
उत्तरं---<q>तक्षणादीनामिवोत्पत्तौ न कश्‍चिद्व‍यापार उपलभ्यते । तस्माद-
दृष्टार्थतया परिव्याणादिवत् खलेवाल्यामपि यूपाहुतिः कर्तव्या</q> । खदिरा-
दयो हि यूपीभवन्ति । तत्र च यत् खदिरोदिषु व्याप्रियते कर्म तस्यैव खदिर-
संस्कारेण यूपोत्पत्त्यर्थत्वं युक्तम् । न च यूपाहुतेः खदिरादौ कश्‍चिद्व‍यापार
उपलभ्यते । तस्माददृष्टार्थतया परिव्याणादिवत् खलेवाल्यामपि यूपाहुतिः कर्तव्या ।</p>
<p><q>राद्धान्तस्तु सत्यं न कश्‍चित् दृष्ट उपकारः उत्पत्तावुपलभ्यते
तक्षणादिशब्देन तूत्पत्त्यर्थतामवगच्छामः यूपमच्छेष्यता होतव्यमिति</q> ।
﻿<pb n="326"/>
कथं ? अच्छोशब्दो हि आप्तुमित्यस्मिन्नर्थे प्रसिद्ध इत्यभियुक्ता उपदिशन्ति । भवत्वा-
प्‍त्यर्थता । तथापि कथमुत्पत्त्यर्थतेत्याह---<q>उत्पत्तिश्चाप्तिर्यूपस्य</q> । उत्पादयन्नेव
यूपमाप्नोति यतः नान्येन प्रकारेण । यतो यूपोत्पत्त्यर्थताऽतो न खलेवाल्यां कर्तव्या ।
अयूपे हि पशुर्बध्यत इति सिद्धम् । तेन यूपे नैव प्रयोजनमिति यूपार्था सती
न क्रियते ।</p>
<lg><l>।। ६ ।। स्थाणौ तु देशमात्रत्वादनिवृत्तिः प्रतीयेत ।। १० ।।</l></lg>
<p><q>ननु यूपस्योत्पाद्यत्वेन सर्वयूपसम्बन्धं तदुत्पत्त्यर्थमित्युक्तम्</q> । यस्य
यूपमच्छेष्यतेति यूपसम्बन्धोऽवगम्यते तद्यूपोत्पत्त्यर्थं यूपस्योत्पाद्यत्वादित्युक्तम् । तेन
स्थाण्वाहुतिर्यूपोत्पत्त्यर्था । समाधत्ते---<q>सत्यमुक्तम् तदेवेदमाक्षिप्यते । कथमा-
क्षेपः ? स्थाणुमात्रसम्बन्धात् स्थाण्वाहुतेः न यूपीयस्थाणुसम्बन्धोऽव-
गम्यते</q> । किं तर्हि ? स्थाणुमात्रसम्बन्धः ततश्च न यूपसम्बन्धोऽवगम्यते । असंयुक्तश्च
प्रकरणेन गृह्यत इत्यारादुपकारकत्वम् । इदमत्राकूतं---संस्कारवशेन खदिरादयो
यूपीभवन्ति । संस्कारश्चायं लौकिकः पदार्थः संस्कारसम्बन्धिनि वा क्रियमाणेन
कर्मणा जन्यते । न च स्थाण्वाहुतिर्यूपे यूपसम्बन्धिनि वा क्रियत इति असंस्कारिका ।
अच्छशब्दश्च कथञ्चिद्व‍याख्येय इति । एवं च यूपाहुतिरप्यारादुपकारिका ।
सापि हि न यूपसम्बन्धिनी । अथ यूपसमीपे क्रियमाणा यूपार्था । तत्राह---<q>किञ्च
अवश्यमेवमभ्युपगमनीयम् यूपाहुतिर्यूपसमीपे क्रियमाणतया यूपसम्ब-
न्धिनी न भवतीति । अन्यथा यूपाहुतेरेकादशिन्यां तन्त्रता न स्यात्</q> ।
यदि यूपसमीपे क्रियमाणा यूपसम्बन्धिनी तदा समीपदेशभेदात् तन्त्रता यूपाहुतेर्न
स्यात् ।</p>
<p><q>ननु च यूपाहुतिर्यूपार्थेत्युक्तम् । सत्यमुक्तं तदेवायुक्तं मन्यते</q> ।
तन्त्रता वा हातव्या । यूपोत्पत्त्यर्थता वा इत्यभिप्रायः ।</p>
<p>राद्धान्तस्तु---<q>अच्छेष्यतीति वचनात् यूपार्थैवावगम्यते स्थाण्वाहुति-
रिति च यूपसम्बन्धिन्येव स्थाणौ प्रतीयते</q> । न हि प्रकृतविशेषणहाने प्रमाण-
मस्ति । स्थाणुशब्दोऽयं यौगिको व्यक्तिवचनः । व्यक्तिवचनाश्च सन्निहितां व्यक्तिं
नातिक्रामन्तीति यूपसम्बन्ध्येव स्थाणुः । ननु च यद्यप्यसौ(दाय) [न यूप] सम्बन्धी
तथापि ततोऽपि युक्तः कथं तत्सम्बन्धेन यूपसंस्कारः इत्यत्राह-<q>तरुवियुक्तसंस्कारेऽपि</q>
﻿<pb n="327"/>
<q>तद्वतः संस्कारमिच्छन्ति लौकिकाः</q> यथा देवदत्तशिरसोऽवतारितायाः स्रजः
शुचिदेशनिधानेन संस्कृतायाः देवदत्तस्य संस्कारः । लौकिकश्चायं संस्कारपदार्थो
ऽभ्युपगतोऽवहन्त्यादिवत् । शब्दात्तु नियममात्रम् । तेन यूपसम्बन्धिस्थाणुसम्बन्धात्
स्थाण्वाहुतेर्यूपोत्पत्त्यर्थता । यूपाहुतेस्तु अन्तिकदेशस्याविवक्षा । आपेक्षिकत्वा-
दन्तिकदेशस्येत्युक्तम् । तेनैकत्र क्रियमाणा यूपाहुतिः कसलयूपान्तिकेषु कृता
भवति आपेक्षिकत्वादन्तिकेदशस्य । तस्मान्न दोषस्तन्त्रतायाः । यूपान्तिकेष्वपि
क्रियमाणायाः यूपाहुतेः तन्त्रतोपपत्तेः तन्त्रता यूपार्थतां न दूषयतीत्यर्थः ।
<q>दर्शनमुक्तम्</q> ।</p>
<lg><l>।। ७ ।। प्रयाजे च तन्‍नायत्वात् ।। १४ ।।</l></lg>
<p>स्वाहाकारं यजतीति द्वितीयानिर्देशात् देवताभिधानं पूर्वपक्षवादी मन्यते ।
यथा विष्णुं यजतीति द्वितीयानिर्देशात् विष्णोर्देवतात्वम् तथा स्वाहाकारं यजतीति
स्वाहाकारस्यापि । युक्त्यन्तरं चाह---<q>कर्माभिधानपक्षेपि चारादुपकारकमेव
कर्मणः प्राधान्यात्</q> । यद्यपि स्वाहाकारशब्दः कर्मनामधेयं तथापि द्वितीयानिर्देशात्
प्रधानकर्मावगतेः तद्देवतास्मरणार्थत्वम् । तस्माद्व‍यतिरिक्तार्थतैव वरम् । यदि हि
सन्निपत्योपकारकता कर्मणः स्यात् तदा तल्लोभेनाव्यतिरिक्तार्थता यजतिशब्दात्
स्वाहाकारशब्दस्याङ्गीक्रियते । यदा तु कर्मनामधेयत्वेप्यारापुपकारकता तदा
किमर्थं तद्व्यतिरिक्तार्थता नाश्री(ऽङ्गीक्रि)यते वरं व्यतिरिक्तार्थतैव भवतु । तथा सति
को गुण इत्याह-<q>पदभेदश्चास्मिन् पक्षे न्याय्यो भवति अर्थभेदात्</q> । अन्यथा
हि अर्थाभेदेऽपि पदभेदाभ्युपगमः कार्यः । न चैतदुचितम् । अन्यायश्चानेकशब्द-
त्वमिति ।</p>
<p>नन्वेवं कथं स्वाहाकारस्य शब्दमात्रस्याग्न्यादिशब्दैः मन्त्रगतैरभिधानं इत्य-
त्राह---<q>अग्न्यादीनां च शब्दानां गुणादप्यभिधानसिद्धिरिति समञ्‍जसम्</q> ।
गुणयोगे न मुख्या वृत्तिर्भविष्यति यदि वा गौणीवृत्तिः शक्त्यन्तरकल्पना वा
ज्योतिरादिपदानामिव । यथा ज्योतिरादयः कर्मण्यपि वर्तन्ते तथाऽग्न्यादयोऽपि
स्वाहाकारे तथा दर्शितं भाष्ये । मातेति शब्दो मातरमपि वक्ति मातारमपि
धान्यादीनां इति । यदि पुनरग्न्यादयो देवताः तदा1देवतानामग्न्यादीनामपि
<note>1. A देवतानामपिकल्पनात्</note>
﻿<pb n="328"/>
विकल्पः स्यात् मन्त्रस्य विभागः स्यात् । तत्तेद्देवताप्रकाशकभागकल्पनया तदाह---
<q>अन्यथा हि देवताविकल्पः स्यात्1 मन्त्रविभागश्‍चेति</q> । तस्मादेतदितर-
प्रयाजवदयमप्यारादुपकारक इति साहचर्यमप्युपन्यस्तम् । एवं पूर्वपक्षितम् ।
सम्प्रति चोदयति---ननु गौणे सम्भवति शक्त्यन्तरकल्पना न न्याया । यत्र हि
क्लृप्तशक्त्यनुसारेणार्थान्तरप्रतीत्युपपत्तिः तत्र शक्त्यन्तरकल्पना न युक्ता कार्यस्या-
न्यथाप्युपपत्तेः । परिहरति---<q>सत्यं यत्रान्वय्यवयवार्थः अर्थान्तरसम्बन्धस्य
वाऽन्यत्र विधानम् । इहतु उभयं नास्तीति मत्वैवमुक्तम्2</q> । द्विवा हि
गौणा भवन्ति ये गुणयोगाद्वर्तन्ते यथा गार्हपत्ये 3विनियोगादिन्द्रशब्दः । स च
यत्रावयवार्थोऽन्वयी तत्र भवति । तथा सादृश्यवशेन वर्तमानो गौणः यथाऽग्‍निहोत्र-
शब्दः कौण्डपायिनामयनीये होमे । स चार्थान्तरभूतनैयमिकाग्‍निहोत्रसम्बद्धस्य
विध्यन्तस्यान्यत्र कौण्डपायिनामयनीये होमे विधानाद्भवति । इह तु तदुभयं
नास्तीति गौणत्वासम्भवात् शक्त्यन्तरकल्पनायां मातेति मातारमपीति यदुक्तं भाष्ये
तदेव युक्तम् ।</p>
<p><q>एवं प्राप्तेऽभिधीयेत---कर्ममात्रविधानमिदं स्वाहाकारं यजनीति
न देवताविशिष्टकर्मविधानम् लाघवात् । ननु च देवताविधानमिदं
स्वाहाकारं यजतीत्युक्तम्</q> । परिहरति---<q>न हि अज्ञातदेवाज्ञापनेऽत्र
प्रमाणमस्ति । न द्वितीया देवतात्वे4 स्मर्यते</q> । ननु पदयोर्व्यतिरिक्तार्थतैव
देवतार्थत्वे प्रमाणम्; तत्राह---<q>ज्ञाते हि देवतात्वे व्यतिरेकेः व्यतिरेके च
देवतात्वमिति</q> इतरेतराश्रयता भवति । विष्णुं यजतीति चोदनान्तरेण देवता-
वावगमान्न दोषः । तस्मात्कर्माभिधानमेवैतद्युकं सामानाधिकरण्यात् । <q>ननु च
कर्मविधानेपि प्राधान्यमेव कर्मणोऽवगम्यत इत्युक्तम्</q> । परिहरति---<q>केन
वा विधाने</q> विधानावस्थायां <q>प्राधान्यं नेष्यते यागो ह्यकर्मकतया स्वप्रधान
एवोत्पत्तिदशायाम् प्रयोजने तु</q> प्रयोजनकल्पनायां तु <q>गुणभावो न अवहन्त्यादि-
वत् स्वत एव गुणभाव इति</q> । न च विधाने प्राधान्यं प्रमाणान्तरेणावगम्यं
गुणभावं निरुणद्धि । तस्मात् देवतासंस्कारतयाऽत्र दृष्टार्थतैव यागस्येति युक्तम् ।
<note>1. R मन्त्रविकल्पवि</note> <note>3. अवयवयोगात् R</note>
<note>2. मातेतिवद्युक्तम् A</note> <note>4. देवतार्थे R</note>
﻿<pb n="329"/>
<p><q>ननु च देवताविकल्पो मन्त्रविभागश्‍चेति प्राप्‍नोतीति चोदितम्</q> ।
उत्तरं---<q>न प्राप्‍नोति संस्कारविशेषात्</q> । एतदेव विवृणोति---<q>न गृह्यते हि
संस्कारे विशेषः । अस्या देवतायाः संस्कारोऽस्या नेति । अतस्सर्वदेवता-
संस्कारेऽपेक्षितत्वात् प्रयोगस्य तथैव देवताभावोऽपि इति न्याय्यम्</q> ।
अस्यार्थः-सर्वासां देवतानां संस्कारस्यापेक्षितत्वात् प्रयोगविधिना सर्वदेवतासंस्कारो
देवतात्वं च कल्प्यते (न) सर्वसंस्कारानुगुणं मिलितानामेव स्वाहाकारे देवतात्वं
कल्प्यते । <q>लिङ्गमुक्तम्</q> ।</p>
<lg><l>।। ८ ।। तथाऽऽज्यभागाग्निरपीति चेत् ।। १६ ।।</l></lg>
<p>पूर्ववदत्रापि दृष्टार्थतैव देवतासंस्कारत्वेनाज्यभागस्य न्याय्या इत्याशङ्क्य, न
दृष्टार्थता देवताया अप्रत्यभिधानादिति राद्धान्तितम् । यदि हि आग्‍नेये या च
देवताग्‍निः सैवाज्यभागेऽपीति प्रत्यभिज्ञानं स्यात् तदा स्यात् संस्कारत्वम् । न
चात्र प्रत्यभिज्ञानम् । दर्शिता चाप्रत्यभिज्ञा आवाहननिगदे । <quote>‘अग्‍निमावह’</quote>
सोममावह’ <quote>‘अग्‍निमावह’</quote> इति पठितम् । तत्र यद्याग्‍नेयस्य अग्‍निराज्यभागेऽपि
देवतेति स्यात् तदा प्रथमेन अग्‍निमित्यनेन आग्नेयस्य प्रधानस्य देवता प्रकाश्या ।
सोममग्‍निमित्यनेन उपांशुयाजदेवता अग्‍नीषोमौ प्रकाश्यौ तत्र च क्रमविपर्ययः ।
देवतान्तरीये त्वाज्यभागीये अग्‍निं सोमं इत्याज्यभागयोः देवते प्रकाश्ये तदनन्तरं
च प्रधानदेवता अग्‍निरिति युक्तम् । कथं तर्हि देवताया गुणभावः ? उत्तरं---
<q>भूतत्वात् देवताया भव्यत्वाच्च कर्मण इति न्याय्यता गुणभावस्योक्ता</q> ।
न्याय्यां गुणभावो न वाचनिक इत्यर्थः ।</p>
<lg><l>।। ९ ।। पशावपीति चेत् ।। १९ ।।</l></lg>
<p><q>अत्र पूर्वपक्षवादी लतासोमे प्रणीयमानाग्न्यभिधानं मन्वानः अर्थ-
वादादप्रत्यभिज्ञां मन्यते</q> । आसोमं वहन्तीत्यर्थवादात् लतासोमप्रणीयमानाग्न्य-
भिधानं अग्निसोमशब्दयोः पशौ मन्यमानः पुरोडाशे च नियोग[त]स्तद्वचनता
नास्तीति प्रत्यभिज्ञाया अभावं मन्यमानः पूर्वपक्षवादी आरादुपकारकः पशुपुरोडाश
इति वदति । संस्कारकर्मपक्षे उत्कर्षाशङ्काऽत्र सौत्रामण्यां विप्रतिपन्नदेवतात्त्वात्
पशूनां पुरोडाशानां च । यत्र सम्प्रतिपन्ना देवता तत्र पुरोडाशानामुत्कर्षः स्यात् ।
आरादुपकारकत्वे त्वनुत्कर्षः गुणाभिवातं च तुल्यम् । यथा पशौ गुणत्वेनाभि-
﻿<pb n="330"/>
धानं तथा पुरोडाशेऽपीति । कथं तस्याः प्राधान्य मुख्या च धर्मप्राप्तिः अन्यथा
वक्तव्येति गुणभावेऽग्‍नीषोमयोः मुख्या च धर्मप्राप्तिः । गुणभूतयोरेव ह्यग्‍नीषोमयोः
प्रकृतौ धर्म उपदिष्टः स गुणभावे मुख्यो भवति । प्राधान्ये तु सति गुणकार्यकरत्वेन
धर्मप्राप्तिर्वक्तव्या । सा क्लेशसाध्या परिहृता भवति । पुरोडाशेपि देवताया 1गुण-
भावाङ्गीकरणेन ।</p>
<p>तदिदमुक्तं भाष्ये---<quote>“पराजितेऽपि हेतुः केनचिद्विशेषेणानुप्राण्यत”</quote> इति ।
सोऽयं विशेषः ।</p>
<p><q>राद्धान्तस्तु --- नाज्यभागवदप्रत्यभिज्ञाकारणमत्रास्ति । प्रत्यभिज्ञा
चेन्न दृष्टार्थताहानं सम्भवतीत्युक्तम्</q> । विशेषे तु पूर्वपक्षानुप्राणनहेतौ तूक्‍तः
परिहारोऽर्थवादेन । ननु 2चार्थवादोऽभिधानान्यत्वे हेतुरुक्तः परिहृतोऽर्थवादान्तरेण
यद्दैवत्यः पशुः तद्दैवत्यः पुरोडाश इत्यनेन ।</p>
<p><q>ननु च प्रकरणवशादृते संस्कारकर्मता न सम्भवति</q> । अस्यार्थः---
3प्रकरणनियोगेनावमर्शे संस्पर्शे सति संस्कारकर्मता अन्यथा स्वतन्त्रकर्म किमिति न
भवति । प्रकरणावमर्शश्चेत् तदा साक्षादेवोपकारकत्वम् । ततश्चारादुपकारकतेति
गूढाभिप्रायः ।</p>
<p>परिहरति---<q>केन चोक्तं सम्भवतीति</q> वयमपि प्रकरणावमर्शादृते संस्कार-
कर्मता न भवतीति ब्रूमः । पुनश्चोदयति ---<q>एवं तर्हि प्रकरणादारादुपकारकतैव
भवतु</q> । परिहरति---<q>किं न दृष्टेऽर्थे/?/ प्रकरणोपकारः</q> । एकग्रन्थेनाह---दृष्टे-
चादृष्टे च प्रकरणसम्बन्धस्याविशेषात् न दृष्टार्थः शक्यते बाधितुमित्युक्तो हेतुः
स्वाहाकारे । तेन दृष्टप्रयोजनानुसारेण परम्परया प्रकरणोपकारकत्वाश्रयणम् ।
<q>शेषमुक्तम्</q> ।</p>
<lg><l>।। १० ।। चरुर्हविर्विकारः स्यादिज्यासंयोगात् ।। ३४ ।।</l></lg>
<p><q>स्थाल्या मुख्यार्थतां मन्वानोऽनदनीयेन द्रव्येण यागविरोधात् 
कपालविकारश्चरुरिति मन्यते</q> । अस्यार्थः-स्था/?/ल्याः पूर्वसिद्धत्वात् तद्वचन एव
<note>1. A अंशे निर करणे गुणभा/?/वः स्यात्</note>
<note>2. R अर्थवादाभिधानत्वे हेतु</note>
<note>3. प्रकरणेन</note>
﻿<pb n="331"/>
चरुशब्दः तद्योगादोदने वर्तते । तत्रापि स्थाली न हविष्ट्वेन विधेया अनदनीय-
त्वात् । अनदनीयेन च यागे क्रियमाणे शिष्टाचारविरोधात् । पाकाधारत्वेन
कपालस्थाने स्थाली विधेया । दर्शन च दर्शितमस्य पक्षस्य । उपरितनपक्षान्तरमाह
---<q>तद्धितार्थानुपपत्तेः हविर्विकार इति स्थितम्</q> । सौर्य इति तद्धितेन
देवता हविषा सम्बध्यते न पाकाधारेणेति हविष्ट्वेनैव स्थाल्या विधानम् ।</p>
<p>राद्धान्तमाह---<q>ओदनेऽपि च मुख्यार्थे सम्भवात् तद्योगाच्च स्थाल्यां
प्रयोगोपपत्तेः अदनीयश्रुतिविरोधाश्च । क्वचित् श्रपयतीति चरौ श्रवणात्
ओदनेन हविर्विक्रियत इति स्थितम्</q> । अस्यार्थः - यदि स्थालीवचनः चरुशब्दः
स्यात् तदा हविष्ट्वं तस्या वाच्यम् । ततश्चानदनीयेन यागः क्रियेत इति शिष्टा-
चारो बाधनीयः । ओदनवचनत्वे तु नास्ति शिष्टाचारविरोधः इति तद्वचन एव
चरुशब्द इति निर्णीयते । सम्भवति तद्वचनता । तद्योगेन च स्थाल्यामपि प्रयोगो
घटते । आधारवचनता शिष्टाचारविरोधेन त्यज्यते । क्वचिच्चरोः श्रपणं विधीयत
इत्योदन एव हविरिति स्थितम् । <q>शेषमुक्तम्</q> ।</p>
<lg><l>।। ११ ।। स कपाले प्रकृत्या स्यादन्यस्य चाश्रुतित्वात् ।। ४५ ।।</l></lg>
<p><q>अत्र यावद्विरुद्ध‍यते तावन्निवर्तते । न च कपालस्य कश्‍चिद्विरोधः ।
किन्तु सङ्ख्यायाः । तस्मादष्टसङ्ख्यां परित्यज्य कपाल एव चरुः श्रपणीय
इति पूर्व पक्षः</q> ।</p>
<p><q>न कपालः प्रकृतिवदुपकर्तुं शक्नोति । तद्धि पाकहेतुः, पाकाधार-
त्वेन प्रकृतावुपकारकम्</q> । ओदनश्च उदकगतेनोष्मणा पच्यत इत्यर्थलोपादप्राप्तिः
कपालस्यापि सङ्ख्याया इव । इदानीं पात्रनियमे प्राप्ते यासु स्थालीषु सोमाः स्युः
ते चरव इति लिङ्गदर्शनात् चरुशब्दाभिधेयायाश्च पक्तेः स्था/?/ल्यामेवाभिनिर्वृत्तेः
सौकर्यात् स्थाल्यामेव पक्तव्य इति स्थितम् । एतच्च सुहृद्भावकथनमात्रम्, न तु
स्थाली विनियुक्तेत्येवंपरं तत् । <q>शेषमुक्तम्</q> ।</p>
<p>किं भवति प्रयोजनम् ? यदि कपालविकारश्चरुः यदि वोदनेन हविर्वि-
क्रियत इति । अत्र स्थाल्याः पुनर्हविर्धिकारे को विशेष इति न चिन्तितम् । सुज्ञान-
त्वादवघातादिबाधस्य ।</p>
﻿<pb n="332"/>
<p><q>।। एवं वा ।।</q></p>
<p>अत्र पुनरधिकरणे प्रयोजनत्वे पेषणादिलोपं व्याख्याय पुनरधिकरणान्तर-
करणात् क्वचित् किञ्चिदपनेयमस्तीत्यभिप्रायः ।</p>
<p>ननु च मन्दशङ्का नापनेयेत्यत्राह- <q>मन्दविषेणापीती दर्शितम्</q> । यो
मन्दविषेण वृश्चिकेन दृष्टो न मुमूर्षति सः नाचिकित्स्यो यथा तथा मन्दाशङ्काव्या-
कुलितः शिष्योऽपीति दर्शितं भाष्ये । तत्र बहुषु अनुष्ठानसम्भवं अनर्थलोपं च
मन्वानेन पूर्वपक्षितम् । क्वचिदविरोधेनानिवृत्तिः क्वचिदार्थस्यैव चोदनार्थतां मन्यते ।
संवप(चय)नादीनां शक्यतयाऽनुष्ठानसम्भवमात्रेणोपकारकत्वम् । अस्ति चात्रानुष्ठान-
सम्भवलक्षणोऽनर्थलोप इत्यभिमानवान् पेषणादीनां दृष्टार्थानां अविरोधात् पिष्टकमय-
स्यापि चरोः दर्शनात् व्युद्धरणस्य चार्थस्य विधेयत्वबुद्ध‍या पूर्वपक्षितम् ।</p>
<p><q>राद्धान्तस्तु-न शक्यतयाऽनुष्ठानम् नाप्यविरोधात्</q> । नाप्यर्थोऽति-
दिश्यते किं तर्हि ? कार्यतोऽनुष्ठानं धर्माणां तदभावाच्च निवृत्तिः । वचनाच्च
कार्यकल्पना । तेनार्थस्य कार्ये करणोपकारेऽननुप्रवेशान्नातिदेश इति सूक्तम् ।</p>
<p><q>।। इति श्रीशालिकमिश्रविरचितायां ऋजुविमलायां
पञ्चिकायां दशमस्य प्रथमःपादः ।।</q></p>
﻿<pb n="333"/>
<p><q>ऋजुविमलायां</q></p>
<p><q>दशमाध्यायस्य द्वितीयाः पादः</q></p>
<lg><l>।। १ ।। कृष्णलेष्वर्थलोपादपाकः स्यात् ।। ११ ।।</l></lg>
<p><q>कथं पुनरत्र पूर्वःपक्षः ? पूर्वपक्षेऽपि हि वचनमपि विद्यत एव</q> ।
समाधत्ते---<q>न वचनशतेनापि अशकनीयोऽर्थः शक्यते विधातुम्</q> । कथम-
शक्यतेत्यत्राह---<q>पचेर्हि विक्लृत्तिः प्रधानोऽर्थः । न चासौ कृष्णलेषु विद्यत
इति किमत्र वचनं करिष्यति</q> । अस्यार्थः - महाभाष्यकारेणोक्तं - पचेर्हि
विक्लृत्तिः प्रधानोऽर्थ इति । प्रधानो मुख्य इत्यर्थः । दृश्यते च लोकेऽपि पच्यन्ते
तण्डुला इति विक्लृत्तिवचनता पक्तेः । देवदत्तः पचतीत्यादावपि तण्डुलसम-
वायिन्यामेव विक्लृतौ देवदत्तः कर्ता, तदधीनत्वात्तस्याः । विक्लृत्तिश्च गन्धरूप-
स्पर्शरसादिविशेषात्मिका । तेन पुरोडाशादीनामपि पाकस्सिद्धो भवति । न च
तैजसानां कृष्णलादीनां रूपादिविशेषेस्तीति पाकस्याशक्यत्वान्न वचनशतेनापि
विधानमुपपद्यते । एकग्रन्थेनाह---<q>अथ तु सन्तापजननमात्रं पाकः तथापि
चोदकेनैव प्राप्नोतीति वचनेन किं ?</q> विक्लृत्तिफलको यो व्यापारः स एव यदि
पचेरर्थः ततः प्रकृतावपि स एव विधीयते ततश्चोदकेनैव कृष्णलेष्वपि प्राप्नोतीति
विधानमनर्थकम् । दोषान्तरं चाह---<q>अवघातादि च दुर्निवारं तदा भवति</q> ।
यदा व्यापारवचनता धातूनां तदा हन्तेरपि उद्यमननिपतनमात्रार्थत्वात् कर्तव्यतैव
प्रतीयते ।</p>
<p><q>अथोच्यते तुषकणविमोचनात्मकफलाभावात् अकरणं पाके तुल्यं
उपदिष्टेपि पाके तुल्यं फलाभावादकरणम्</q> । तस्मादकर्तव्यतामेव मन्यमानस्य
पूर्वःपक्षः । <q>वचनमिदानीं किमर्थं यदि पाकस्याकर्तव्यता</q> । उत्तरं---
<q>अनर्थकं च।</q> । अवगम्यमानार्थतया हि वचनमर्थवत्, न वचनेनार्थवता भवितव्यमिति
प्रमाणमस्ति ।</p>
<p><q>राद्धान्तस्तु सत्यमाह भवान् फलाभावात् न कार्यतः प्राप्तिरस्तीति</q> ।
वचनं पुनः न निवारयितुं शक्यते । तेन वाचनिकः पाको भविष्यति ।</p>
﻿<pb n="334"/>
<p><q>ननु वचनशतेनाप्यशकनीयोऽर्थो न विधातुं शक्यत इत्युक्तम्</q> ।
परिहरति---<q>एतदपि सत्यम् अशकनीयोऽर्थों न विधातुं शक्यत इति</q> । पुनः
पूर्वपक्षी पृच्छति---<q>कथं तर्हि पाकस्य कर्तव्यता अशकनीयतया विधाना-
सम्भवात्</q> । सिद्धान्तीत्वाह---<q>शब्दार्थस्य सम्भवात्</q> । योऽसौ विक्लृत्तिफलको
व्यापारः स एव पचिनोच्यते पूर्वभावित्वात् । तत्कार्यतया लक्षणया विक्लृत्तौ पचेः
प्रयोगः पच्यन्ते तण्डला इति । एवं च देवदत्तः पचतीति स्वसमवायिन्येव
व्यापारे देवदत्तस्य कर्तृत्वम् । यश्चासौ गन्धादिपरावृत्तिहेतुभूतोऽग्न्यवयवसंयोग-
फलको व्यापारः स एव यदि शब्दार्थः कृष्णलेष्वपि सम्भवति । तेषामप्यवयव-
संयोगोपलब्धेः । उष्णस्पर्शानुमेयो हि तेष्वग्न्यवयवसञ्चारः । तेन शब्दार्थ-
सम्भवात् पाकस्तत्र विधातुं शक्यते ।</p>
<p>ननु विहितस्यापि फलाभावादननुष्ठानं कार्यप्रयुक्तत्वाद्धर्माणामित्यत्राह---
<q>विहिते शब्दार्थे दृष्टमदृष्टं वा प्रयोजनं भवति । यस्य दृष्टं प्रयोजनमस्ति
तस्य दृष्टमेव प्रयोजनं</q> यथा प्रकृतौ पाकस्यावघातादीनां च । यस्य तु दृष्टं
नास्ति तस्यादृष्टं कल्प्यते ग्राहकसम्बन्धनिर्वाहाय । द्वारेण विना तदनुपपत्तेः ।
यथा प्रकृतावेव प्रोक्षणस्य । तत्रापि द्वितीयाश्रवणात् तद्‍द्रव्यगतं तदिति कल्प्यते ।
तेनात्रापि कृष्णलेषु कोऽपि पाकजन्यः संस्कारः प्रयोजनमित्यध्यवसीयते न पुनः
दृष्टं प्रयोजनं नास्तीति विधिनिवारणम् । सम्भवति च शब्दार्थः ।</p>
<p>ननु विधानं सत्यदृष्टं प्रयोजनं विधानमेव प्राक् प्रयोजनावगमान्नोपपद्यते
प्रयोजनपर्यन्ते व्यापारे पुरुषस्य नियोगादित्याशङ्क्याह---<q>यावत् पुरुषव्यापार
एव हि विधेर्विषयः न फलोपपत्तिरपि</q> । स्वव्यापारे हि पुरुषो नियुज्यते तेन
तावन्मात्रे विहिते अदृष्टफलकल्पना युक्तैव । विक्लृत्तिश्च फलं पचेः पच्यर्थस्य न
पुनः स एव पच्यर्थ इति पूर्वमुक्तम् । कथं तर्हि महाभाष्यकारस्य वचनमित्यत्राह-
<q>फलेनापि च धात्वर्थकथनं धातुपाठे1 दृष्टम् यथा गडिवदनैकदेशे इति</q> ।
क्रियावचनो हि धातुरिति गडिरपि क्रियावचन एव क्रियामेव वदनैकदेशारम्भलक्षणां
वदति । तत्फलेन धात्वर्थकथनम् वदनैकदेशफलके व्यापारे गडिरित्यर्थः । एवं कः
पचेः प्रधानार्थ इति फलत एव व्याख्यानं वक्तव्यम् विक्लृत्तिफलो व्यापार एव पचेः
प्रधानोऽर्थ इत्यर्थः ।</p>
<note>1. A धात्वर्थपाठे</note>
﻿<pb n="335"/>
<p>एतेनेदं निराकृतं यदाह कश्चित् विक्लृत्तिमात्रस/?/ङ्कल्पविशेषैकावलम्बिनौ
ज्ञायमानतदर्थत्वात् 1नेष्टावन्याभिधायिनाविति । तस्मात्सूक्तं वचनात् कृष्णलेषु
पाक इति ।</p>
<p><q>यत्तु व्यापारमात्रे धात्वर्थे अवघाताद्यपि दुर्निवार/?/मिति । अत्रोच्यते
प्राकृतकार्याभावादवघातादीनां निवृत्तिः</q> । अस्यार्थः व्यापारमात्रेऽपि धात्वर्थे
तस्य प्रकृतौ दृष्टमेव द्वारं तुषकणविमोचनादि तत्कार्यस्यैव विकृतावपि प्राप्तिरिति
प्राकृतकार्याभावत् अवघातादीनां निवृत्तिः । तथा पाकस्यापि प्राकृतकार्यपुरोडाश-
गन्धादिपरावृत्तेरभावान्निवृत्तिः । पश्चात्तु वाचनिकः पाकोऽपरो विधीयते तस्यादृष्टं
द्वारं कल्प्यते । तदुक्तं यथोपपद्यते तथोपरिष्टाद्वक्ष्याम इति तदिदमुक्तम् ।</p>
<lg><l>।। २ ।। उपस्तरणाभिधारणयोस्मृतार्थत्वादकर्म स्यात् ।। ३ ।।</l></lg>
<p>ननु च व्यक्त एव राद्धान्तः किमर्थमिदमधिकरणमित्यात्राह-<q>अत्र निवृत्ति-
हेतवः परीक्ष्यन्ते । किमुपस्तरणाभिधारणयोरमृतार्थत्वं कृष्णलेषु निवृत्तौ
हेतुः स्वादिम्‍नोऽसम्भवात् उत चतुरवत्तस्याप्‍त्या इति चतुरवत्ताप्तिवचन
निवृत्तिहेतुः अथवा संसर्गाभावो निवृत्तौ हेतुरिति राद्धान्ताभासनिवृत्त्यर्थ-
मिदमधिकरणमित्यर्थः</q> ।</p>
<p>केचिद्धि मन्यन्ते स्वादिमप्रयोजनमुपस्तरणमभिधारणं च प्रकृतौ, कृष्णलेषु
स्वादिम्‍नोऽभावान्निवर्तत इति ।</p>
<p>तथान्ये मन्यन्ते---चतुरवत्तप्रयोजनमुपस्तरणमभिधारणं च तच्चतुरवत्त
कृष्णलचतुष्कावदानेनैव सम्पन्नमिति कार्याभावन्निवर्तते ।</p>
<p>तथान्यन्मतम् - उपस्तरणाभिधारणे स्रुचि हविस्संसर्गनिवृत्त्यर्थे । न च कृष्ण-
लानां स्रुचि संसर्गोऽस्ति तेन तन्निवृत्त्यर्थं नोपस्तरणमभिधारणं च कार्यमिति ।
तत्रैकममृताहुतिसम्पादनं निवृत्तिकारणमर्थवादत्वेन परिहृतम् । न हि स्वादिमा
परमार्थतः प्रयोजनं भवितुमर्हति । अनुपयोगित्वात् । अस्वादुनापि यागसिद्धेः ।
<q>द्वितीयमपि निवृत्तिकारणं परिहृतमिति</q> सम्बन्धः । केन हेतुनेत्यत्राह---
<note>1. R नेष्टापत्त्या</note>
﻿<pb n="336"/>
<q>प्रधानावदेयविषयत्वाच्चतुस्सङ्ख्यायाः</q> । चत्वारि कृष्णलान्यवद्यतीति येयं
चतुस्सङ्ख्या सा यत्प्रधानं हविरवेदयं तद्विषया नावदानविषया तेन चतुरवत्तावाप्तिरेकेन
अवदानेन नास्ति ।</p>
<p>ननु यद्यप्येकमवदानं तथापि तेन चतुरावत्तावाप्तिरर्थवादादवगम्यत इत्यत्राह
---आप्‍त्यर्थवादस्य चत्वारि कृष्णलान्यवद्यति तदेकमवदानं इत्यनेन</q>
निराकरणमिति सम्बन्धः । तथा भिन्नविषयावगमात् सङ्ख्याया निराकरणम् ।
चतुस्सङ्ख्या भिन्नविषयाऽवगम्यते कृष्णलविषया, नावदानविषया । तेन 1स्तुतिमात्र-
मेतत् । कृष्णलचतुष्कावदानाभ्यासश्रुतिविरोधाच्च निराकरणम् । चत्वारि
चत्वारि कृष्णलान्यवद्यति इति । अवदानान्तरे सति अभ्यास उपपद्यते । यदि च
कृष्णलचतुष्कावदानेनैव चतुरवत्तसम्पत्तिः तदाऽवान्तरप्रसङ्ग एव नास्ति इत्यभ्यास-
श्रुतिर्विरुद्ध‍येत ।</p>
<p>ननु स्विष्टकृदवदानापेक्षयाऽभ्यासश्रुतेरुपपत्तिरित्यत्राह-<q>प्रधानस्य चाभ्यासः
प्रकरणात् इति दर्शितम्</q> । अतो निराकरणं प्रधानावदानविषय एवायमभ्यासः न
स्विष्टकृदवदानापेक्षः प्रदानस्य प्रकरणं यत इति भाष्ये दर्शितम् । अतो हेतो-
राप्‍त्यर्थत्वादस्य निराकरणम् । तस्मात् कृष्णलानां स्त्रुच्यसंसर्ग एवोपस्तरणाभिधारण-
योर्बाधे(रभावे)हेतुः । तयोस्संसर्गनिवृत्तिप्रयोजनत्वात् । कस्मात्तदेव प्रयोजन-
मित्यत्राह---<q>न च दृष्टे संसर्गनिराकरणे प्रयोजने सम्भवति प्रकृतावपि
कार्यान्तरकल्पना शक्यते वक्‍तुमिति</q> युक्तमुक्तं असंसर्ग एव बाधहेतुरिति ।</p>
<p>ननु यद्युपस्तरणाभिधारणं नास्ति तदा प्रधानहविष्षु2 द्व‍यवदाने सति
चतुरवत्तत्वं कथं सेत्स्यतीत्यत्राह---<q>यत्पुनश्चतुरवत्तं जुहोतीति तदाप्‍त्या
सम्पादितमित्यदोषः</q> । चत्वारि कृष्णलान्यवद्यति चतुरवत्तस्याप्‍त्यै इत्यनेनैव
आप्तिवचनेन चतुरवत्तताया अनुग्रहाभिधानात् ।</p>
<lg><l>।। ३ ।। भक्षाणां तु प्रीत्यर्थत्वादकर्म स्यात् ।। १३ ।।</l></lg>
<p><q>ननु भक्षणं द्रव्यप्रतिपत्त्यर्थं प्रकृतौ । केयं प्रीत्यर्थंता बाधहेतुत्वे-
नाशङ्क्यते</q> । समाधत्ते---<q>सत्यं द्रव्यप्रतिपत्त्यर्थं किन्तु भक्षणं सत् प्रति-</q>
<note>1. A स्तुतिप्रसङ्ग एव नास्ति ।</note> <note>2. हविषो R</note>
﻿<pb n="337"/>
<q>पत्त्यर्थम्</q> । स्वरूपापरित्यागेन प्रतिपत्त्यर्थतेत्यर्थः । भक्षणं च प्रीत्यविनाभूतं,
अभ्यवहार्यविषयं हि तल्लोके दृश्यते । यदेव पार्थिवं रसवद् द्रव्यं तद्विषयमेव लोके
भक्षणमुच्यते । तच्च प्रीत्या तृप्तिरूपयाऽविनाभूतम् । तस्मात्तस्याः प्रीतेरभावात्
पदार्थस्वरूपाभावादेव भक्षा निवर्तन्त इति युक्तमिति पूर्वपक्षः ।</p>
<p><q>राद्धान्तस्तु---वचनाद्भक्षो भवतीति</q> । तदाक्षिपति---<q>नन्वेवं सति
वचनमप्यनर्थकं प्राप्नोति अशक्यार्थविधानात्</q> । राद्धान्ती परिहरति---
<q>नानर्थकं पदार्थमात्रस्य शक्यत्वात्</q> । प्रीत्यर्थेऽपि भक्षे योऽसौ व्यापारः स हि
भक्षयतिना उच्यते । ततश्च तद्वचनेन विधानं भविष्यति । तस्य कृष्णलेष्वपि
शक्यत्वात् । ननु चाभ्यवहार्यविषयं भक्षणं लोके दृष्टम् । तच्च प्रीत्यविनाभावि ।
न च कृष्णलेषु प्रीतिरस्तीत्युक्तम् । सत्यं दृष्टं न तु विधेः विषयतां प्रतिपद्यते ।
किन्तु व्यापारमात्रमेव । तच्च कृष्णलेष्वप्यस्ति । तदाह---<q>विधिविषयं च भक्षणं
कृष्णलेष्वपि विद्यते</q> । विषयशब्देन भक्षणं परामृश्यमिति विषयमिति नपुंसकनिर्देश
इति युक्तं वचनम् । तच्च कृष्णलविषयमेव । न घृतविषयं तस्य गुणत्वात् प्रधानत्वाच्च
कृष्णलानामित्युक्तं भाष्ये ।</p>
<p>ननु च घृतविषमेव भक्षणविधानमेतदिति युक्तम् । तस्मिन् भक्षणे
चुच्छूषादीनामनुवादसम्भवात् । हिरण्ये तु भक्ष्यमाणे चुच्छूषादीनामप्राप्तेः तेपि
विधातव्या इति विधिगौरवमित्यत्राह---<q>चुच्छूषादीनामनुवादासम्भवात्</q> । हिरण्ये
श्रपणाधाराज्यसंसृष्टे भक्ष्यमाणे प्राप्तमेव चुच्छूषाकरणमिति न विशिष्टविधि-
गौरवापत्तिः ।</p>
<lg><l>।। ४ ।। एकधोपहारे सहत्वं ब्रह्मभक्षाणां प्रकृतौ विहितत्वात् ।। १७ ।।</l></lg>
<p>अत्र भाष्यकारः 1सकृत्त्वपक्षे चोदकप्राप्ते भक्षान्तरबाधप्रसङ्गेन सहत्वपक्ष-
माश्रित्य चोदितवान् । <quote>“ननु वाचनिक एवायं भक्षो न चोदकप्राप्त”</quote> इति । तत्र
पुनरेवमुक्तवात्---द्रव्यप्रतिपत्त्यर्थतया चोदकप्राप्त एवायं भक्षः । वचनं चुच्छूषादि-
विधानार्थमिति । तदाक्षिपति---<q>पूर्वाधिकरणे वाचनिकं भक्षमभिधाय कथं
प्रतिपत्त्यर्थत्वेन पुनः प्राप्तिरुच्यते । कथं वा चुच्छूषादीनां अनुवाद-</q>
<note>1. A. सकृद्भक्ष्ये</note>
﻿<pb n="338"/>
<q>मभिधाय पुनर्नियमोऽभिधीयते</q> । समाधत्ते---<q>नायं विरोधः सम्भवति
प्रकृतौ यथा लौकिकस्य भक्षस्याभ्यवहार्यविषयस्य यत् कार्यं प्रीतिरूपं तस्य</q>
दर्शनात् तदभावेन विकृतौ न विधेयप्राप्‍तिरित्यधस्तादुक्तम् । वचनं च विधेय-
विषयतयोपपद्यते पाकवत् । इह पुनरिदमुच्यते यदि विकृतावेतदेव व्यापारमात्रं
विधेयम् । विधेश्च कार्यकल्पना न पदार्थस्य । सम्भवति चात्रापि । प्रकृतावपि
तद्विधेः कार्यं द्रव्यप्रतिरूपं तस्मान्न बाधः शक्यते वक्‍तुम् । तेन भक्षश्चोदकेनैव
प्राप्तो 1न वेधयः । चुच्छुषादीनामेव वचनविषयत्वम् । चुच्छुषादीनां चानि-
त्यत्वात् नित्यार्थं वचनविषयतापि शक्यते वक्‍तुमिति सूक्तम् । एतदुक्तं भवति---
यथा विकृतौ व्यापारमात्रस्य विधानं तथा प्रकृतावप्यस्तु । तस्य च द्रव्यप्रतिपत्तिः
प्रधानं फलं आनुषङ्गिकी पुरुषप्रीतिरिति चोदकतोऽस्त्येव भक्षप्राप्तिः । वचनं तु
प्रकारविशेषनियमार्थं वचनविशेषनियमार्थम् । कथं तर्हि प्राग्वाचनिकी प्राप्तिरुक्ता ।
अत <q>आह---आधस्त्यमधिकरणमिदानीं किमर्थं ?</q> उत्तरं---<q>एतद्युक्ति-
प्रसिद्ध‍यर्थम्</q> । एतामेव युक्तिं प्रसाधयितुं तदित्यर्थः । व्यापारमात्रमेव विधिविषय
इत्येतत्साधने तत्र तात्पर्यम् न पुनर्वाचनिको भक्ष इत्यत्र । तेन नास्ति दोषः ।
युक्तिसाधनं किमर्थमित्यत्राह---<q>न ह्यप्रसाधिता युक्तिर्युक्तिर्भवति कार्याकरणात्</q> ।</p>
<lg><l>।। ५ ।। सर्वत्वं च तेषामधिकारात् स्यात् ।। १८ ।।</l></lg>
<p><q>कस्यचिदपरिहरणीयस्य परिहारविधानं सम्भवतीति पूर्वःपक्षः</q> ।
यद्येषा वचनव्यक्तिः यद्ब्रह्मणे परिहरति तत्सर्वमिति तथापि ब्रह्मभागभूतस्यापि यस्य
परिहरणीयत्वं प्राप्तं तस्य परिहारर्थं सर्वमिति विधीयते2 । योऽपि ब्रह्मभागः स न
सर्वो नियमेन ब्रह्मणे देय इति न प्राप्त एव । एकदेशद्वारेणापि तादर्थ्योपपत्तेः ।
तथा यदि यद्ब्रह्मणे सर्वं तत्परिहरतीति वचनव्यक्तिः तथापि अपरिहरणीयपरि-
हारार्थमेव परिहरतीति विधेयमित्यर्थः । यद्येक एवार्थो वचनव्यक्तिद्वयेपि किमर्थं
तर्हि द्वयमुक्तमित्यत्राह---<q>वचनव्यक्तिप्रदर्शनं तु सम्भवमात्रकथनम्</q> ।</p>
<p>राद्धान्तस्तु---<q>सर्वशब्दानुपपत्तेः नाप्राप्तविधानं सम्भवतीति भागाप-
नय एव</q> । अस्यार्थः---यद्ब्रह्मणे परिहरति तत्सर्वमित्यस्यां वचनव्यक्तौ सर्वशब्दार्थो
<note>1. R. न विधेयः</note>
<note>2. R. विधेयं</note>
﻿<pb n="339"/>
न विधेयः प्राप्तत्वात्, यत्खलु ब्रह्मणे परिहारार्थं तत्सर्वमेव परिहारार्थं प्राप्तं द्रव्य-
प्रतिपत्त्यर्थत्वात् परिहारस्य यावद्‍द्रव्यमेव परिहारो युक्तः यदि हि द्रव्यं गुणभूतं
स्यात् तदा एकदेशेनापि व्यापारे कृतः शास्त्रार्थो भवेत् । प्राधान्ये तु द्रव्यस्य
यावद्‍द्रव्यमेव परिहारो युक्तः । अन्यथाऽनेन संस्कारेण तस्य वर्जनं स्यात् ।
तथा यद्ब्रह्मणे तत्सर्वं परिहरति इत्यस्यामपि वचनव्यक्तौ सर्वपदार्थस्यानुपपत्तिरेव
विशेष्यापरिज्ञानात् । तस्मात् सर्वं चरुं ब्रह्मणे परिहरति इति । यदि स्यात् यत्सर्वं
परिहरति तदब्रह्मण इति अन्यतरवचनव्यक्त्याश्रयणेन पुरुषान्तरभागानामपनयोऽयं
विधीयते असम्भवश्च सर्वशब्दार्थस्य सर्वासु वचनव्यक्तिष्विति दर्शितम्1 ।</p>
<lg><l>।। ६ ।। पुरुषापनयात् स्वकालत्वम् ।। २० ।।</l></lg>
<p><q>कियदनेन बाध्यत् इति चिन्त्यते</q> । तत्र पूर्वपक्षवादी यावच्छ्रवण-
मबाधं मन्वानः पूर्वपक्षितवान् । सर्वं ब्रह्मणे परिहरतीति श्रुतेः एकस्मिन्नेव काले
परिहरणं प्रतीयत इति कालोऽपि बाध्यत इति पूर्वपक्षितम् ।</p>
<p>राद्धान्तस्तु---<q>एकार्थत्वान्नियोगस्य नार्थान्तरं सम्भवतीति अपन-
यमात्रेण पर्यवसानम् यदन्यत् तदवाधितत्वात् कर्तव्यम्</q> । अस्यार्थः---
यद्यप्येककालता श्रूयते तथापि नियोगस्यानेकार्थविधायकत्वासम्भवात् भागापनयमात्रं
विधीयते । न कालोऽपि । तेन कालान्तराविधानात् यथाप्राप्तस्य कालस्यावाधि-
तत्वात् स्वकाल एव परिहरणं कर्तव्यम् ।</p>
<p>कस्मात्पुनः श्रूयमाणाप्येककालता न विधीयत इत्यत्राह---<q>न यावदभिधानं
यावद्विनियोगं वा नियोग इति स्थापितम्</q> । नियोगस्य प्रधानत्वान्नाभिधान-
विनियोगवशेन वर्णनम् किन्तु नियोगवशेनैव तयोर्वर्णनविति ।</p>
<lg><l>।। ७ ।। एकार्थत्वादविभागःस्यात् ।। २१ ।।</l></lg>
<p><q>अपनयमात्रस्य चोदितत्वात् यदन्यत् तदबाधितमिति पूर्वाधिकरण-
न्यायेन व्यादेशमपि प्रति अबाधबुद्धौ प्रसक्तायां न्यायोक्तिः</q> । कीदृशी
<note>1. व्यक्तिषु दर्शितः</note>
﻿<pb n="340"/>
सेत्याह---<q>1सत्येतस्मिन्नपनयवचने यस्यार्थादपि</q> प्रयोजनमपैति तदपि न
कर्तव्यमिति । प्रयोजनापनयेन ह्यकरणं तद्यस्य साक्षाद्विहिते नापैति । यस्य च तदा-
क्षेपलभ्येन तस्यापि बाधो न्याय्यः प्रयोजनापायस्य समत्वात् । तस्माद्व्यादेशस्य न
प्रयोजनं पुरुषापनये सति येभ्यो यद्देयं तत्तेभ्यो व्यादिश्येत । न च ब्रह्मव्यतिरेकेणा-
न्येभ्यो दानमस्तीति नास्ति व्यादेशस्य प्रयोजनम् ।</p>
<lg><l>।। ८ ।। ऋत्विग्दानं धर्ममात्रं स्याद्ददातिसामर्थ्यात् ।। २२ ।।</l></lg>
<p><q>अत्र पूर्वपक्षो2नियतपरिमाणतया, वचनाच्च</q> । अस्यार्थः---पुरुषाणा-
मानतेरनियतोपायत्वात् नियतपरिमाणविधानं नोपपद्यते । अदृष्टार्थत्वे तूपपद्यते ।
तथा आनत्यर्थे दाने किं वचनेन । विनापि वचनेन दानं प्राप्तमेव । न च नियमार्थं
वचनं नियमस्यैवाशक्यत्वात् पुरुषानतीनां अनियतत्वादेव । तदाह---नह्यानत्यर्थे
वचने किञ्जित्प्रयोज़नमस्तीति मन्यते ।</p>
<p><q>राद्धान्तस्तु नियमे सम्भवति नादृष्टार्थता शक्यते वदितुम्
व्रतस्येव</q> । यदि दृष्टं पुरुषानतिरेव प्रयोजनं दानस्य न स्यात् वचनानर्थक्यं इदं
तावदवश्यं कर्तव्यमिति नियमार्थत्वाद्वचनस्य नानर्थक्यम् नियमार्थमपि वचनं भवत्येव ।
यथा पयो व्रतं ब्राह्मणस्येति । नियमार्थता वचनमात्रेण दृष्टान्तः । अन्यनिवृत्त्यर्थो
व्रतनियमः । अयं तु अयोगनिवृत्त्यर्थः नियमेनापि नियोगानां अर्थवत्तोदिता चतुर्थे ।
तस्मात्परिक्रयार्थं दक्षिणादानमिति स्थितम् । <q>लिङ्गमुक्तम्</q> ।</p>
<p><q>कः इहः पुनः प्रसङ्गोऽस्याधिकरणस्य बाधलक्षणे ?</q> उत्तरं---<q>अपरि-
क्रेतव्येषु पुरुषेषु सत्रे दक्षिणा बाध्यत इति प्रसङ्गः</q> ।</p>
<lg><l>।। ९ ।। शेषभक्षाश्च तद्वत् ।। २९ ।।</l></lg>
<p>कथं पुनरन्यार्थं द्रव्यं परिक्रयार्थं मन्यते ? विनियुक्तविनियोगविरोधादि-
त्यत्राह-<q>अत्रापि द्व‍यवदानोपसंहार सोमे च यावद्धोमं यागार्थमिति मन्वानः
परिक्रयार्थतां मन्यते</q> । यागं प्रति तादर्थ्यं न पुरोडाशमात्रे किन्तु द्व‍यवदानमात्रे
<note>1. A असत्ये....प्रयोजनमुदेति</note>
<note>2. अनियत A</note>
﻿<pb n="341"/>
(एवोपसंहृतम्) । सोमे तु यावदेव हूयते तावत्येव 1परिशिष्टमानत्यर्थमिति विनि-
युक्तविनियोगविरोधाभावात् तेन परिक्रयो युक्त इति पूर्वः पक्षः ।</p>
<p>कथं पुनस्तावता द्रव्येणाल्पीयसा परिक्रय इत्यत्राह---<q>भवति च या
च यावतीव मात्रा प्रीतेः द्रव्येषु भक्ष्यमाणेषु</q> प्रीतये चानमन्ते । तस्मा-
दानत्यर्था भक्षाः ।</p>
<p><q>एवं प्राप्तेऽभिधीयते---आनत्यर्थे हि द्रव्यमुपादेयं प्राप्‍नोति</q> ।
यद्यानत्यर्था भक्षाः भक्षणीयं द्रव्यं आनत्यर्थमुपादेयं प्राप्‍नोति । ततः किं उपात्त-
द्रव्यविषया भक्षाः श्रूयन्ते । यागार्थं च तदुपादानम् । कृत्स्‍नस्यैव यागार्थत्वात् ।
एकदेशेन तु व्यापारः । न चान्यार्थस्यान्यार्थतोपपद्यते । तस्माद्यागार्थस्यैवायं
संस्कारः प्रतिपत्तिरूपः नानत्यर्थ इति सिद्धम् । <q>सनिदर्शनं शेषमुक्तम्</q> ।</p>
<lg><l>।। १० वरणमृत्विजामानमनार्थत्वात्सत्रे न स्यात्
स्वकर्मत्वात् ।। २४ ।।</l></lg>
<p>ननु वरणं प्रार्थनात्मकमानत्यर्थमेव कथमदृष्टार्थशङ्केत्यत्राहः---<q>परिक्रयेणैवा-
नतिः सिद्धेति वरणमदृष्टार्थं मन्यते श्रतुवरणत्</q> ।</p>
<p>एवं प्राप्तेऽभिधीयते---न हि प्रयोजनवतः सन्निधौ प्रार्थना दृष्टार्था शक्यते
कल्पयितुम् । उत्तरकालभावित्वाच्च दक्षिणादानस्य न कृतार्थता । <q>यदि पूर्वं-
कालभावि वरणं दक्षिणादानं तर्हि तेनैव कृतार्थम्</q> । परिहरति---<q>नानत्यर्थता
वरणस्य दानं विहन्ति</q> । कुत इत्याह---<q>तदनुगृहीतैव ह्यानत्यर्थता
सिद्ध‍यति प्रयोजनवती भवति न केवला</q> । कुत इत्यत्राह---<q>सम्मानपूर्वकं हि
सतां दानं प्रयोजनसिद्धौ लोके दृष्टम्</q> । यत्र हि लोके प्रयोजनसिद्ध‍यर्थं सतां
दानं तत् सम्मानपूर्वकं दृष्टम् । तेन2सम्मानं दानस्येतिकर्तव्यताभावेनोपकारकं
न दानमेव निराकर्तुमर्हति । ऋतुवरणं तु कृतार्थतयादृष्टार्थमिति प्रत्युक्तम् ।
वरणभरणयोः कृतत्वान्न वरणान्तरं दृष्टार्थंम्3 ।</p>
<note>1. तावत्येवोपरिशिष्टं</note>
<note>2. A तेनाभ्यथनात्मिका</note>
<note>3. R वरणान्तरमदृष्टार्थम्</note>
﻿<pb n="342"/>
<lg><l>।। ११ ।। परिक्रयश्च तादर्थ्यात् ।। ३५ ।।</l></lg>
<p><q>ननु परिक्रय इत्युक्तम् परिक्रीयतेऽनेनति व्युत्पत्त्या परिक्रयः ।
स चात्मनि न सम्भवतीति कथं पूर्वपक्षः । प्रतिषेधदर्शनाङ्क्या मन्दविष-
न्यायेन</q> । <quote>“नह्यत्र गौर्दीयत”</quote> इति दृष्ट्वा मन्दाशङ्का भवति तया पूर्वःपक्षः ।
न ह्यसत्यां प्राप्तौ प्रतिषेधो भवतीति ।</p>
<p><q>राद्धान्तस्तूक्तः । नायं प्रतिषेधः । किन्तर्हि ? नित्यानुवादो-
ऽयमिति</q> ।</p>
<lg><l>।। १२ ।। उदवसानीयः सत्रधर्मा स्यात् तदङ्गत्वात् तत्र दान-
धर्ममात्रं स्यात् ।। ३९ ।।</l></lg>
<p><q>सत्रसमभिव्याहारान्नाधिकारान्तर1कल्पना न्याय्या । फलवत्सन्नि-
धावफलं तदङ्गमिति न्यायसिद्धेः</q> । सत्रादुदवसाय पृष्ठशमनीयेन ज्योतिष्टोमेन
सहस्त्रदक्षिणेन यजेरन् इति सत्रेण सहैकस्मिन् वाक्ये तावत्पृष्ठशमनीयः समभिव्या-
ह्रियते । तेन सत्रसन्निधौ तस्य श्रवणं फलवत्सन्निधौ अफलं तेन सहैकाधिकारम् ।
एकाधिकारत्वे च फलवदङ्गता । सत्रं च फलवत्; अफलः उदवसानीयः । अतः
सत्राङ्गम् । सत्राङ्गत्वे च स्वयं2कर्तृत्वेन अदृष्टार्थमेव सहस्रदक्षिणावचनम्3 ।
कामेष्टौ सारस्वतसत्राङ्गभूतायां <quote>“अश्वां च पुरुषीं च धेनुके”</quote> इतिवत् । किञ्च
यद्यधिकारान्तरमुदवसानीये स्यात् तदा सत्रादुदवसायेति काललक्षणा स्यात् ।
सा चायुक्ता । तस्मात् सत्राङ्गत्वे सति समानकर्तृकतैव क्त्वाप्रत्ययस्यार्थः ।</p>
<p><q>एवं प्राप्तेऽभिधीयते - नैतद्युक्तं यददृष्टार्थं सहस्रदक्षिणावचनमिति ।
यस्मान्न सत्राङ्गमुदवसानीयः । नात्र सत्रसमभिव्याहारः किन्तु सत्रत्याग-
समभिव्याहारोऽयम्</q> । न हि यजेः क्तान्तता श्रूयते । किं तर्हि ? अवस्यतेः
उदवसायेति । न चावस्यतिर्यागमाचष्टे वाजपेयेनेष्टे्वतिवत् । यदि चेदमङ्गं
सत्रस्य स्यात् तदा सत्रत्याग एव न भवेत् । ततश्च त्यागश्रवणं बाध्येत । तेन
<note>1. R नाधिकरणान्तर</note>
<note>2. R /?/त्सयं कर्तृकत्वात्</note>
<note>3. R दक्षिणायनयं</note>
﻿<pb n="343"/>
त्यागश्रवणात् सत्राननुप्रवेश्येतत्कर्मेति ज्ञायते । <q>तस्मादुत्सृष्टसत्राणामधिकारा-
न्तरमेतदिति सिद्धम् । दृष्टार्था च दक्षिणा भवति</q> । तेन दक्षिणाशब्दो न
पीड्यते । स्वतन्त्रकर्मपक्षे चोदकप्राप्तपरकर्तृकत्वाबाधात् 1आनत्यर्थमेव सहस्र
दक्षिणादानम्2 ।</p>
<p>एवं स्थिते पृच्छति---<q>किमुत्सृष्टसत्रता निमित्तं तेन निमित्ताधिकारो-
ऽयम्, किं वा विश्वजिद्वदधिकारान्तरकल्पना</q> । यद्यधिकारान्तरकल्पना
तदा काललक्षणेति मन्यते । उत्तरमाह-<q>नेदमत्र विचार्यते अनङ्गत्वं तावत्सिद्धम्</q>
तत्र यदि निमित्ताधिकारो न्याय्यः तदा स एवाश्रीयताम् । अथान्याय्यस्तदा अधि-
कारान्तरं कल्प्यताम् । न च काललक्षणादोषः त्यागसमभिव्याहारेणानङ्गत्वादुदव-
सानीयस्येति ।</p>
<lg><l>।। १३ ।। तेषां तु वचनात् द्वियज्ञवत्सह प्रयोगः
स्यात् ।। ४१ ।।</l></lg>
<p>ननु कथमत्र बहुकर्तृकत्वमाशङ्क्यते यावतोत्सृष्टसत्राणामेतदधिकारान्तरम् ।
तेच बहव एवेति प्राप्तमेव बहुत्वमनूद्यते । न पुनर्बहुकर्तृके कर्मण्यधिकार इत्या-
शङ्क्याह---<q>अत्र यजेरन्निति बहुवचननिर्देशात् पदार्थस्य च पदार्थान्तरेण
सम्बन्धात्3 अवगताविव कार्येऽपि अन्वयं मन्यते पूर्वपक्षवादी बहुत्वस्य</q> ।
अस्यार्थः - यजेरन्निति तावद्बहुवचननिर्देशेन4 बहुकर्तेृके विषयेऽधिकारः प्रतीयते ।
न चोदवसानीयेत्येतदपेक्षया तद्वहुत्वमनुवादभूतमिति शक्या कल्पना । परिपूर्णस्य
पदार्थस्य बहुकर्तृकयागविषयविध्यर्थात्मकस्यावगतत्वात् । यस्मात् पदार्थान्तरेणोदव-
सानेन सम्बन्धः । यदि बहुत्वमनपेक्ष्यैव केवलयागमात्रविषयो विधिरुदवसानेन
सम्बध्यते तदा बहुत्वमनूद्यत इत्युच्येत । यदा तु परिपूर्णस्य सतः पदार्थस्यान्येन
सम्बन्धः तदापि बहुकर्तृकयागविषयस्य विध्यर्थस्यावगतत्वान्नानूद्यमानता बहुत्वस्य ।
अतो यथा प्रतीतौ बहुत्वस्यान्वयः तथा कार्येऽपीति बहूनामेवोदवसानीये कर्तृत्वम् ।
एवं बहुकर्तृकत्वे स्थिते स्वयंकर्तृकता शक्या चिन्तयितुम् । अन्यथा हि एककर्तृकत्वे
शक्त्यभावादेव स्वयमृत्विक्कार्यत्वं न शक्येताशङ्कितुमित्यन्तरागर्मिण्युपन्यासः ।</p>
<note>1. दृष्टार्थमेव</note> <note>3. R सम्बन्धावगताविव</note>
<note>2. णा वचनम्</note> <note>4. R वचनश्रवणात्</note>
﻿<pb n="344"/>
<p>तत्र स्थितं तावदपर्यवसितमित्युक्त्वा आत्मकर्तृकः प्रयोग इति पूर्वपक्षितम् ।
तदयुक्तमिव प्रतिभाति । यदि हि यजमानानामेवार्त्विज्ये विधानं स्यात् तदैतद्युक्तं
पूर्वपक्षयितुम् । न च यजमानानामार्त्विज्यं श्रूयते । यदि हि उदवसातारो
यजमानाः पुरुषान्तरप्रयोज्यतया श्रूयेरन् तदा आर्त्विज्ये तेषां श्रवणं स्यात् । न
चैतदस्ति तदाह---<q>न ह्युदवसानीये कर्तारस्ते परप्रयोज्यतया</q> पुरुषान्तर-
प्रयोज्यतया <q>प्रतीयन्ते</q> येन यागे तथाभूता भवितुमर्हन्ति । <q>ननु यजेरन्नित्यनेना-
र्त्विज्येऽपि कर्तृत्वमुच्यत</q> इत्यत्राह---<q>न हि ते यजन्ति । किं तर्हि ? याज-
यन्ति</q> । ऋत्विजो न यजन्ते किं तर्हि याजयन्ति । यजेरन्निति च यजने कर्तृता
प्रतीयते न याजने । <q>यदि यजने ऋत्विजां कर्तृता नास्ति कथं तर्हि यजन्ति
याजका इति प्रत्युदाहरणम्</q> । उत्तरं---<q>प्रयोगे सति तद्‍द्रष्टव्यम्</q> । यदा प्रयोज्य-
यजमानव्यापार एव यजिः प्रयोजकऋत्विग्‌व्यापारे याजने लक्षणया प्रयुक्त इति
गम्यते तदैतत्प्रत्युदाहरणम् । तत्र याजकशब्द एव प्रमाणम् । याजकशब्देनर्त्विजा-
मभिधानम् । ण्यन्ताद्यजेः ण्वुलुत्पत्तेः ।</p>
<p>अयं पुनर्यजेरन्निति प्रयोगः स्वतन्त्र एव कर्तर्युपपद्यते आत्मनेपदश्रवणादिति
नर्त्विजामवगतिः । तेन कथमार्त्विज्ये यजमानकृताशङ्का इति । समाधत्ते---<q>सत्यं
यथा भवानाह । इह पुनः सत्रसमभिव्याहृतमुदवसाने बहुत्वमिति तथा-
भूताशङ्कोपपद्यते इति तन्निराकरणाय पूर्वपक्षितम्</q> । अस्यार्थः---सत्रे यथाभूताः
कर्तारः तथाभूता उदवसानेऽपि प्रतीयन्ते । ये एवोदवसाने कर्तारः त एव पृष्ठशमनी-
येऽपि । सत्रे च स्वयमार्त्विज्यकारिणः कर्तार इति इहापि तथाभूता एव ते कर्तार
इति पूर्वपक्षाशङ्कानिराकरणाय पूर्वपक्षितम् ।</p>
<p>राद्धान्तस्तु---<q>परिचोदनयैवोक्तः । येयं प्राक् परिचोदना कृता
यजमानानामार्त्विज्ये विधानं नास्तीति तयैव हि राद्धान्त उक्तः</q> । न
तेनापरकर्तृकता बाधिता इति प्रकृतिवदुवसानीयः कर्तव्य इति वचनं परकर्तृकता-
प्रापकमबाधितमेव द्रष्टव्यम् ।</p>
<p>यदि हि सत्रप्रकृतित्वं स्यात् स्यादपि स्वयं कर्तृत्वं, न च सत्रप्रकृतित्वं
पृष्ठशमनीयस्य । तस्मादृत्विजो वरितव्या इति स्थितम् ।</p>
<p><q>कथं पुनरवगम्यमाना तथाभूतता स्वयमार्त्विज्यकारिता निरा-
कृता</q> । उत्तरं-<q>प्रकृतिवदित्युक्तम्</q> । यथा प्रकृतौ परकर्तृता तथा पृष्ठशमनीयेपि
﻿<pb n="345"/>
इति यदिदं चोदकादवगम्यते तदेव तथाभूतत्वनिराकरणे कारणमित्युक्तम् । तस्माद्या-
वच्छ्रुतमेवोत्सृष्टसत्रत्वमादरणीयं न पुनः स्वयमार्त्विज्यकारित्वमिति ।</p>
<p><q>।। स्थितादुत्तरम् ।।</q></p>
<p><q>सत्यं परिपूर्णं पदं पदान्तरमाकाङ्क्षति । पूर्वावगतस्त्वत्र प्रयोगः ।
स चेतरेतरनिरपेक्षाणां बहूनाम्</q> । अस्यार्थः---उदवसायेति क्त्वाप्रत्ययश्रवणात्
उदवसानप्रयोगस्तावत् पूर्वमवगन्तव्यः पूर्वावगम्ये क्त्वाप्रत्ययप्रयोगात् । स च
परस्परनिरपेक्षबहुकर्तृकः । आक्षिपति---<q>बहवश्चेतरेतरनिरपेक्षाश्चेति भवतो-
च्यन्ते । किंनिबन्धनं तर्हि बहुत्वम्</q> । इतरेतरापेक्षत्वनिबन्धनं हि बहुत्वं
नान्यथा बहुत्वोपपत्तिः । अपेक्षाबुद्धिनिबन्धनत्वात् । समाधाता आह---<q>सत्रनिबन्ध-
नमिति ब्रूमः</q> । सत्रे परस्परापेक्षत्वात् बहुत्वमुपपन्नम् । निरपेक्षता तूदवसाने
एकैकस्य तत्प्रयोगात् ।</p>
<p>भवत्वेवं तथापि किमित्यात---<q>तथाभूतानां च पूर्वं ग्रयोगावगमात्
उत्तरत्रापि तथैवावसीयते</q> । अस्यार्थः---निरपेक्षा बहव उदवसानप्रयोगे पूर्वावगते
तावत् कर्तारः प्रतीयन्ते । समानकर्तृकता च द्वितीयं प्रयोगमन्तरेण न स्यात् ।
योऽपि चासौ द्वितीयः प्रयोगः स पूर्वप्रयोगसमानकर्तृकः इति इतरेतरनिरपेक्ष-
बहुकर्तृक एव प्रतीयते । तस्मादेककर्तृकतैवोदवसनीयस्य ।</p>
<p>ननु यजेरन्निति श्रवणात् द्वितीयप्रयोगो बहुकर्तृक एव विधीयत इत्यत्राह
---<q>यजिमात्रं त्वनवगतमिति तदर्थविधानमवशिष्यत इति तत्रैव पर्यव-
सानम्</q> । अस्यार्थ---समानकर्तृकतावगमात् तावत् पूर्वप्रयोगविलक्षणकर्तृकप्रयोग-
समर्पणार्थं न विधानं, किन्तु अनवगतद्वितीयप्रयोगस्वरूपमात्रप्रतिपादनार्थमिति
तत्रैव पर्यवसानम् । न कर्तृबहुत्वेऽपि व्यापारो विधेः । नन्वेवं राजपुरोहितादिष्वपि
किमित्येवमेव न स्यात् इत्यत आह---<q>राजपुरोहितादिषु तु</q> प्रयोगान्तरानवगमात्
अगृह्यमाणविशेषतया यजिवद्वचनार्थोऽपि विधेय इति वैषम्यम् । यथा यज्यर्थोऽन-
वगतस्तत्र विधीयते तथा वचनार्थोऽपि । इह तु वचनार्थो न विधेयः । पूर्वप्रयोग-
﻿<pb n="346"/>
समानकर्तृकत्वादेव तत्कर्तृसङ्ख्यावगमात् केवलं यागमात्रं विधेयम् । तस्मात्
प्रकृतिवदेककर्तृत्वं विवक्षणीयमुदवसानीये । अतः प्रत्येकं प्रयोग इति सूक्तम् ।</p>
<lg><l>।। १५ ।। कामेष्टौ च दानसंयोगात् ।। ४४ ।।</l></lg>
<p><q>अत्र पूर्वपक्षवादी देयविशेषं मन्वानः अङ्गेषु परकर्तृकतां मन्यते</q> ।
अस्यार्थः - सत्राङ्गभूतायामपि कामेष्टौ चोदकप्राप्तपरकर्तृकतैव । ततश्च दक्षिणादाने
चोदकप्राप्ते देयविशेषविधानभेतत्1 । न च ये यजमाना इति वचनं परकर्तृकतां बाधते
समर्थं च ये यजमानास्त ऋत्विज इति प्रधाने वचनम् । प्रधानमात्रेऽपि स्वयं-
कर्तृकत्वविधेर्बहुवचनमुपपन्नमेवेति नाङ्गेषु चोदकप्राप्तां परकर्तृकतां बाधते । तस्मात्
परिक्रय एवायं <quote>“अश्वां च पुरुषीं च”</quote> इति ।</p>
<p><q>अत्रोच्यते---प्रयोगाङ्गं हि आनमनम् ।</q> यदेतदानमनं तत्प्रयोगाङ्गम् ।
एकश्चायं सत्रप्रयोगः अङ्गविधिः पुनः पदार्थविषय एव न प्रयोगविषयः । न च
पदार्थाङ्गं दक्षिणेत्युक्तम् । तस्माददृष्टार्थं वचनं न देयविशेषविधानार्थम् । एषोऽत्र
तत्त्वार्थः---योऽयमङ्गविधिः स पदार्थमात्रसत्तां ज्ञापयति । न प्रयोगम् । प्रधान-
विधिरेव प्रयोगज्ञापकः । स चाविशेषणाङ्गप्रधानानामेकमेव प्रयोगं ज्ञापयति ।
प्रयोगाङ्गभूता च दक्षिणा । तत्र यद्येषा दक्षिणा स्यात् ततः प्रतिप्रयोगं भवेत् ।
न च प्रयोगाङ्गं भवितुमर्हति । प्रधाने स्वयंकर्तृकत्वाभिधानात् । तेन नेयं दक्षिण ।
युक्ता पदार्थमात्रानङ्गत्वात् । अतोऽदृष्टार्थं दानमिति निश्चीयते ।</p>
<lg><l>।। १६ ।। द्वेष्ये च चाचोदनाद्दक्षिणापनयः स्यात् ।। ४६ ।।</l></lg>
<p>ननु कथमन्वाहार्थे विहिते दक्षिणान्तराशङ्खेत्यत्राह---<q>नैमित्तिकत्वात्
दक्षिणाविकारो न्याय्य इति पूर्वः पक्षः ।</q> नित्यामन्वाहार्यदक्षिणां नैमित्तिकै-
कहायनीविधिर्बाधते । दक्षिणाशब्दश्च समर्थितो भवति । दक्षकारी हि दक्षिणा ।
यदि द्वेष्योऽपि ऋत्विग्भवेत् तदा तस्मै दीयमाना दक्षकारिणी भवति अनृत्विजि तु
दक्षिणात्व नोपपद्यते । न चादृष्टपरिकल्पना । ऋत्विजे तु द्वेष्यायाभ्युपगम्यमाने
दाने नैवादृष्टकल्पना ।</p>
<note>1. R विधिरयम्</note>
﻿<pb n="347"/>
<p><q>अत्रोच्यते---नर्विजे दानमेतत् । स्मृतिविरोधात् । यदि हि द्वेष्यो
ऋत्विग्भवति तदा भवेदिदं ऋत्विग्दानं, न च ऋत्विक् द्वेष्यः</q> न द्वेषणीय
इत्यर्थः । स्मृतिवचनात् ऋत्विगाचार्यौ नातिचरितव्यौ इति । तेन द्वेष्यस्य-
र्त्विजोऽभावात् नेदमृत्विजे दानम् ।</p>
<p><q>ननु लङ्घितशास्त्रार्थस्य कदाचित् ऋत्विगपि द्वेष्यः सम्भवति</q> ।
यत एव द्वेष्यसम्भवः अत एव प्रतिषेधशास्त्रम् । अन्यथाऽप्रसक्तौ प्रतिषेवचनं
नावतरेत् । परिहरति---<q>शास्त्राच्च तद्विषयद्वेषनाशनं 1यत्रतः प्राप्तम्</q> । अस्यार्थः---
शास्त्रस्थान् गृहीत्वा शास्त्रव्यापारः । न च शास्त्रस्थस्य ऋत्विग्द्वेषणीयः । यः पुनः
शास्त्रं नाद्रियते तस्य वरणेप्यनधिकार एव 2उच्छृङ्खलत्वात् । एतदेवाह---
<q>न चेच्छाम्त्रमनुवर्तते वृणोति वा किमिति</q> । शास्त्राच्चेत् कृतनिश्चयः न तर्हि
द्वेष्य ऋत्विक् । तस्मात् द्वेष्यस्यर्त्विजोऽसम्भवात् नेदं नैमित्तिकमानत्यर्थं दानमिति ।
शास्त्रान्तरमदृष्टायेति स्थितम् ।</p>
<lg><l>।। १७ ।। अस्थियज्ञोऽविप्रतिषेधादितरेषां स्याद्विप्रतिषेधाद-
स्थ्नाम् ।। ४७ ।।</l></lg>
<p>कथं पुनरस्थ्नां यागाशङ्गा अचेतनत्वात् । न ह्यचेतनो यगं कर्तुं शक्रति ।
न चाधिकारोऽप्यचेतनानामुपपद्येत । बोद्धा ह्यधिक्रियते । नापि तानि नियुज्यन्ते ।
अत एव तिरश्चामनधिकार इत्यत्राह---<q>अत्र श्रुतिबलेन अभिधानविनियोगयोः
नियोगस्य च शक्त्यपेक्षत्वात् श्रुतापरित्यागेन यथा शक्यते तथा नियो-
गार्थोऽनुष्ठातव्यः इति पूर्वपक्षवादिनोऽभिधानः</q> ।</p>
<p>अस्यार्थः---नास्थ्नामधिकारः शक्यते, अङ्गत्वादस्थियज्ञस्य । अस्थ्नां
यागे कर्तृत्वाशङ्का अभिधानविनियोगयोः श्रुतिबलेन । अस्थीनि याजयेत् इत्यमि-
धानं तावदस्थिषु श्रौतम् । तथा याजनान्वयोऽप्यस्थ्नां श्रौत एव । तेन याग-
कर्तृता तावदस्थ्नां श्रौती । योऽपि चायं नियोगार्थोऽस्थिकर्तृके यागेऽभूतेन यथा
शक्यते तथाऽनुष्ठातव्यः यस्मात् सत्रे नियोगः शक्त्यपेक्षः । प्रदर्शिता च यथाशक्ति
<note>1. R. हानं</note>
<note>2. उल्लङ्घितशास्‍त्रत्वात्</note>
﻿<pb n="348"/>
शवद्रव्यं गृहीत्वा पुरुषान्तरेषु यागं कुर्वाणेषु भवति यागे अस्थानि कर्तॄणीति पूर्वपक्ष-
वादिनोऽभिमानः । लिङ्गं च दर्शितम् । यजमानभूतानां स्तोत्रान्तेऽस्थ्नामुपस्थितिः
अस्थीनि यजमानानि दर्शयति ।</p>
<p><q>एवं प्राप्तेऽभिधीयते---सत्यं शक्त्यनुरोधी नियोगः । किन्तु
अभिधानविनियोगयोरेव श्रौतार्थो न सम्भवति</q> अस्थ्नां यागे कर्तृत्वा-
सम्भवात् । न च परिक्रद्वारा कर्तृता परिक्रयाभावात् । यदि हि तानि याजयतः
पुरुषान् परिक्रीणीत स तदा संभवेदपि परिक्रयः । नचैतदस्ति । न चास्थ्नां
स्वमस्ति येन परिक्रयः स्यात् न च तद्विषया यथाशक्तिः । न ह्यशवत्यन्यः
शास्त्रार्थो भवति ।</p>
<p><q>कथं तर्हि प्रतिनिधौ यथाशक्ति</q> । उत्तरं---<q>सा नियोगस्यैवेति
वर्णिता । नियोगार्थ एव यथा शक्यते तथाऽनुष्ठीयते । सदृशग्रहणं तु
अभिधानसम्पत्त्यर्थम् यथाभिहितार्थसम्पत्तये</q> । न पुनरर्थान्तराभिधानस्य
सम्पत्तये । तस्मादभिधानविनियोगयोरेव यथाश्रुतनिमित्तसामञ्जस्यं न सम्भवतीति
गङ्गायां धोष इतिवत् लक्षणा आश्रयणीया । अस्थिशब्देन अस्थिमन्तः जीवन्तः
सत्रिण एव लक्षणीयाः । अतो येन सह सत्रिणः प्रवृत्ताः तदङ्गवतां तदस्थिमतां
कर्तृत्वमिति सामञ्जस्यम् । तस्मात् जीवतामेव यागं इति युक्तम् । <q>लिङ्गं पुनः
तत्सरूपं याजमानकुम्भोपस्थितिसरूपं वाचनिकमित्युक्तं भाष्ये</q> ।</p>
<lg><l>।। १८ ।। यदि तु वचनात् तेषां जपसंस्कारमर्थलुप्तं सेष्टि
तदर्थत्वात् ।। ४९ ।।</l></lg>
<p><q>कृत्वाचिन्तोपन्यासोऽयम् पूर्वाधिकरणपूर्वपक्षप्रयोजनकथनाय</q> ।
प्रयोजनकथने पुनः प्रयोजनं न वक्तव्यम्, स्वयं प्रयोजनरूपत्वात् । तत्र च जपसंस्का-
रेष्टीनां यथासङ्ख्यं बाधः । केशश्मश्रुणोऽर्भावात् वाचो मनसश्चाभावात् निवृत्तिः ।</p>
<lg><l>।। १९ ।। क्रत्वर्थं तु क्रियेत गुणभूतत्वात् ।। ५० ।।</l></lg>
<p><q>अत्रापि स्वातन्त्र्याभावादेवास्थ्नामौदुम्बरीसम्मानादावपि कर्तृता
न सम्भवतीति पूर्वः पक्षः ।</q> न ह्यस्थीन्यचेतनानि स्वयं क्वचित् कर्तॄणि
व्याप्रियन्ते इत्यभिप्रायः ।</p>
﻿<pb n="349"/>
<p><q>अभिधेयसम्भवात् स्वातन्त्र्योपपत्तिरिति राद्धान्तः</q> । अस्यार्थः---
धात्वभिधेयव्यापारयोगिता स्वातन्त्र्यम्, न पुनः स्वयं प्रवर्तमानता । एतदेव
विवरीतुं पृच्छति---<q>किं क्रियासम्पादनमेव स्वातन्त्र्यम्</q> । उत्तरं---<q>ओमित्यु-
च्यते धात्ववच्छिन्नव्यापारव्याप्तिः कर्तृत्वे हेतुः</q> । धातुना योऽवच्छिन्नः
प्रतिपादितो व्यापारः तद्योगिता स्वातन्त्र्यमिति सैव कर्तृत्वे हेतुः तथा च स्वव्यापा-
रापेक्षं काष्ठादिव्यापारभूतज्वलनाद्यपेक्षं काष्ठादीनि पचन्तीति वाक्यं प्रयुज्यते ।
तस्मादस्थ्नां कर्तृत्वसम्भवात् अबाधः सम्मानान्वारम्भयोः ।</p>
<lg><l>।। २१ ।। काम्यानि तु न विद्यन्ते कामाज्ञानाद्यथेतरस्यानु-
च्यमानानि ।। ५१ ।।</l></lg>
<p><q>अत्र कामाभावेपि यजमानस्य वृष्टिर्भवतीति कोऽभिप्रायः</q> ? यावता
सत्येव यजमानस्य <q>कामे काम्यमानेन फलेन भवितव्यम्</q> । उत्तरं---<q>अयमभि-
प्रायः-न कामनायां यजमानोऽङ्ग फलं च पुरुषार्थत्वादिति प्राधान्यात्</q> ।
अस्यार्थः-यत्र कामनायां सत्यां पुरुषस्याधिकारः तत्राधिकारिणोऽङ्गता नास्ति प्रधान-
त्वादधिकारिणः । कामना चाधिकारिविशेषणमिति सापि नाङ्गमिति । ततः किमि-
त्याह---<q>अङ्गाभावेन फलानुत्पत्तिः</q> । न पुनरनङ्गेऽप्युपादीयमाने । तेन
कामनाया विनापि फलेन भाव्यम् । तस्मान् नीचैस्त्वादिगुणयुक्तात् सदोमानात्
वृष्ट्यादिफलेन भवितव्यं असत्यामप्यस्यां कामनायामिति युक्तम् ।</p>
<p><q>कथं तर्ह्यस्मिन् पक्षे आत्मनेपदम्</q> ? अस्यार्थः-आत्मनेपदं हि
कर्तृगामितां फलस्यापादयति । यदि तु अकामेऽपि कर्तरि फलं भवति न तर्हि
कर्तृगामिता फलस्य । भोग्यतया हि फलस्य सम्बन्धो नान्यथा । उत्तरं---
<q>उक्तस्तावदयं न्यायः । स्थिते च न्याये यथासम्भमात्मनेपदमेव कर्तृगा-
मितां फलस्याह</q> किन्तु अधिकारप्राप्तां द्योतयति । तत्र यत्राधिकारतः प्राप्तिरस्ति
तत्र भवति कर्तृगामिक्रियाफलद्योतकता । यत्र न सम्भवति तत्र माभूत । 1प्रवृत्तत्वा-
ञ्चास्य <q>जीवदवस्थायां इति सिद्धं साध्यभिधानं पाणिनेः</q> । अस्यार्थः---
यदेतत् वृष्ट्यादि सदोमानफलमिहास्थियज्ञे न तत् साक्षाच्छ्रुतम् । किन्तु
<note>1. A प्राप्तत्वा</note>
﻿<pb n="350"/>
आश्रयसद्भावेन ज्योतिष्टोमतः प्रवृत्तम् । ज्योतिष्टोमे च जीवदवस्थायां कर्तृगामि-
क्रियाफलप्रतिपादकमात्मनेपदं प्रयुक्तम् । सम्भवति च तदिति साध्वभिधानं
पाणिनेः ।</p>
<p><q>एवं प्राप्तेऽभिधीयते---सत्यमनङ्गं यजमानः तथापि कामनायाम-
सत्यामधिकृत एव</q> । अधिकारे च सति साधनत्वमधिगम्यते कर्मणः, अधिकृतस्य
फलं जनयितुं शक्नोति नानधिकृतस्यं । <q>कथमनधिकारः ?</q> उत्तरम् <q>कामिता
ह्यधिकारे हेतुः । तदभावे नाधिकारः । तस्मिंश्चासति असाधनं कर्म ।
साधनाभावच्च फलाभाव किमत्रानङ्गचिन्तया</q> । एतदुक्त भवति---यद्यप्यधि-
कारी नाङ्गं तथापि प्रधानस्यापि फलोत्पत्तौ 1साधनभावात् तदाभावात् फलाभाव
इति । तस्मात्फलाभावान्निवृत्तिः काम्यादीनां सदोमानादीनाम् ।</p>
<p><q>भाष्ये पुनरात्मनेपदोपन्यासोऽधिकारलक्षणार्थः । अधिकारवशेनैव फला-
भावः2 । आत्मनेपदं तु तदेव द्यातयतीत्यात्मनेपदोपन्यासः</q> ।</p>
<lg><l>।। २१ ।। ईहार्थाश्चाभावात् सूक्तावाकवत् ।। ५२ ।।</l></lg>
<p><q>का पुनरत्र विशेषाशङ्का</q> । अस्यार्थः---यथा फलाभावात् काम्यानां
निवृत्तिः तथा सूक्तवाकस्य फलाभावात् निवृत्तिरेव युक्ता । समाधत्ते---<q>ननु चार्थ-
वादत्वमुक्तम् नेदं फलमायुरादिकम् किन्तु अर्थवादोऽयम्</q> । पुनराक्षिपति---
<q>विध्युदेशाशेषत्वेनायुक्तं तदर्थवादत्वम्</q> । अर्थवादो हि विध्युद्देशशेषो भवति ।
तदभावान्नायमर्थवादः । पुनस्समाधत्ते---<q>अनुष्ठानेऽपि प्रोत्साहनमर्थवदित्युक्तं
चत्वारि श्रृङ्गेत्यत्र</q> । तेनानुष्ठानावस्थायामर्थवादोऽस्त्विति पूर्वः पक्षः । राद्धान्तस्तु
असमवायिन्यर्थे हि एवम् यथा चत्वारि श्रृङगेति । इह तु फलतया समवायोऽर्थ-
स्योपपद्यत एव । तथा च भाष्यकारेण ह(द)रतिर्यजातिः मान्त्रवर्णिकी देवतादिका
विधिः आयुरादीनि फलानीति दर्शितम् । तस्मात् सति फलत्वे फलाभावात्
फलप्रतिपादकसूक्तवाकस्य पूर्ववदत्रापि बाधः ।</p>
<note>1. R साधनाभावात्</note>
<note>2. फलभावः</note>
﻿<pb n="351"/>
<lg><l>।। १२ ।। स्युर्वा होतृकामाः ।। ५५ ।।</l></lg>
<p><q>नात्राधिकारश्शक्यते वक्‍तुम् । आयुरादीनामिव कामानां विद्यमा-
नत्वात् । ऋत्विजो ह्यर्ककामिनः । तस्माद्भवितव्यं होतृकामैः</q> । यथा
ह्यायुरादीनां यजमान एव काम्याधिकारी न तथा होतृकामानां ऋत्विजामप्यधि-
कारात् । तेन सन्त्येव कामिन इति भवितव्यं होतृकामैः ।</p>
<p>एवं प्राप्ते <q>अत्राभिधीयते</q>---सत्यमनधिकारो नास्ति । विषयाभावात्तु
निवृत्तिः । यजमानो हि आशास्यफलस्य विषयः तद्विषयफलकामना होतॄणामधि-
कारे हेतुः । न चास्थ्नां फलविषयता सम्भवति, अचेतनत्वात् तेन निर्विषयकामिनां
अधिकारनिमित्तभावं होतृकामाः प्रतिपद्यन्ते । तस्मादत्राप्यधिकारभावाद्धोतृकामानामपि
निवृत्तिः ।</p>
<p>अत्र चोदयति-<q>विषयाधिकारयोः कःसम्बन्धः ? येन विषयाभावादधि-
काराभावः</q> । उत्तरं---<q>बाढमस्ति सम्बन्धः । न निर्विषया कामिता अधि-
कारनिमित्तभावं प्रतिपद्यते । तस्मादत्राप्यनधिकार एव । किमर्थ तर्हि
इदमुक्तं पूर्व सत्यमनधिकारो नास्ति विषयाभावत्तु निवृत्तिः यजमानो
हि विषय इति</q> । उत्तरं---<q>अधिकृतापेक्षमिदमुक्तम्</q> । अधिकृतानां हि ऋत्विजां
चेतनवतां कामनायोग्यानां विद्यमानत्वाभिप्रायेणानधिकारो नास्तीत्युक्तम् । परमार्थ-
तस्तु सत्स्वपि कामयितृषु विषयाभावान्न कामना कामनाभावादनधिकार इति ।</p>
<lg><l>।। २३ ।। सर्वस्वारस्य दिष्टगतौ समापनं न विद्यते कर्मणो
जीवसंयोगात् ।। ५७ ।।</l></lg>
<p>अत्र भाष्यकार एवं चिन्तयति---किं तद्दिष्टगत्यन्तं कर्मोत्स्रष्टव्यं उत समाप-
नीयमेवेति । तत्र कारणसन्देहमाह---<q>अथेदानीमिदं सन्दिह्यते किं यावद्दिष्टां
गतिं न गच्छति तावदेवाधिकारः । गते त्वधिकारभावात् कर्मत्यागः
उत मृतस्याप्यधिकारानुवृत्तिरिति मरणादप्युपरि1 फलेष्वधिकारोऽस्तीति</q> ।
तत्र पूर्वपक्षवादी पूर्वपक्षितवानिति सम्बन्धः । कथा युक्त्येत्यत्राह---<q>न कश्चिदेवं
शास्त्रादधिकारं प्रतिपद्यते मृतस्यापि ममात्राधिकार इति</q> । तस्मात् यावद्दिष्टां
<note>1. R उपरितनेष्वपि</note>
﻿<pb n="352"/>
गतिं न गच्छति तावदेवेदं मया कर्तव्यमिति शास्त्रादवगम्यते । अत <q>ऊर्ध्व कर्मणो
निवृत्तिः अधिकाराभावात् काम्यस्येव</q> (फलस्येव) यथाऽधिकाराभावात् काम्यं
फलं न भवति तथा मरणादुपरितनेनापि कर्मणा न भवितव्यं यदैव तस्य जीवनं तदैव
तस्य कर्मणि कर्तृत्वमुपपद्यते कर्तृत्वपर्यन्तश्चाधिकार इति मरणादुपरितनेष्व-
नधिकारः ।</p>
<p><q>राद्धान्तस्तु आपरिसमाप्तेरधिकारावगमात् नाधिकारनिवृत्तिरव-
सीयते</q> । साङ्गे प्रधानेऽधिकारः प्रतीयते । <q>ननु मृतेन कर्तव्यमिति प्रतीयते
मृतस्य कर्तृत्वानुपपत्तिरित्युक्तम्</q> । परिहरति---<q>केन वोक्तं प्रतीयत इति ।
कथं तर्हि कर्तव्यतोक्ता</q> । उत्तरं---<q>जीवत एव सा कर्तव्यता जीवन्नेव
मरणादुपरितनानपि पदार्थानधिकरोति । जीवतैव च तथा कर्तव्यं
यथा दिष्टापन्नस्य 1स्वाम्यं प्रति यत ऽधिकारो निवर्त्यते । कथं वा
निवर्तते ? सम्भारविधावात्</q> । जीवन्नेव सम्भारसामग्रीमुपदिशतीति शास्त्राद-
वगम्यते ।</p>
<p>यत्पुनर्न सम्भवति याजमानं बाधस्तस्यासम्भवादेव यथाऽन्येषामसम्भवतां
जीवत्यपि यजमाने । यथा सत्रेषु परिक्रयादीनाम् । सम्भारसम्भरणेन च स्वामिनां
कर्तृत्वमिति नाधिकारो निवर्तते । तदिदमुक्तम्---<q>असंशयं जीवतो मृतस्य च
न कश्चिद्विशेष इति । सम्भार/?/द्वारेण कर्तृत्वादुभयोः</q> ।</p>
<p><q>यत्पुनरिदमुक्तं कथमविद्यमानस्य कर्तृत्वमिति । अत्रोच्यते ।
नाविद्यमानता । शाश्वतत्वादात्मनः तस्य च कर्तृत्वात्</q> । (यदा)<q>परं मृते
उपायासम्भवस्तुवोदितः स सम्भरणोपायेन परिहृतः</q> । ब्राह्मणाः समापयत
मे यज्ञं इति प्रैषस्य चैवं दृष्टार्थतोपपन्ना यदि समापनीयः क्रतुः । अन्यथाऽदृष्टार्थता
स्यादिति समापनीयः क्रतुरिति स्थितम् ।</p>
<lg><l>।। २४ ।। गते कर्मास्थियज्ञवत् ।। ५९ ।।</l></lg>
<p><q>कृत्वाचिन्ताप्रयोजनमिहानुष्ठाने उपयुज्यत इति अतिदेशो विषय-
सम्भवप्रदर्शनार्थः</q> । कृत्वाचिन्तया व्युत्पादितस्य न्यायस्यानुष्ठाने फलं दर्शयितु-
मिदमुक्तम् ।</p>
<note>1. R अयं प्रतीतोऽधिकारो</note>
﻿<pb n="353"/>
<lg><l>।। २५ ।। जीवत्यवचनमायुराशिषस्तदर्थत्वात् ।। ६० ।।</l></lg>
<p><q>इदानीं यावद्दिष्टां गतिं न गच्छति तावन्मरणविरोधिनीषु चोदनासु
अधिकारो विद्यते नेति चिन्त्यते</q> । अनेन भाष्यकारसन्देहे कारणसन्देहः
कृतः ।</p>
<p><q>तत्र मरणनिमित्तत्वादधिकारस्य तद्विरोध्यधिकारो निवर्तत इति
पूर्वः पक्षः</q> ।</p>
<p><q>राद्धान्तस्तु नियतकालत्वान्मरणेच्छायाः तत्पूर्वकालीनेषु नाधिकार
विरोधोऽवगम्यत इति बाधाभावः</q> । नियतकालमरणार्थमेव पूर्वमायुराशासितव्य-
मिति नास्ति विरोधः । अतो नायुराशिषो निवृत्तिः</p>
<lg><l>।। २६ ।। क्रिया स्याद्धर्ममात्राणाम् ।। ६२ ।।</l></lg>
<p>आक्षेप्तुं सन्देहमनुभाषते तावत्---<q>द्वादशाहमृद्धिकामा उपेयुरिति
श्रूयते । तत्र ऋतुयाज्यावरणं आत्रेयहिरण्यदानं च भवति न भवतीति
सन्दिह्यते</q> । अक्षिति---<q>ननु च सन्देह एवायमयुक्तः पूर्वपक्षाभावात् ।
नह्यदृष्टार्थस्यार्थलोपः शक्यते वक्‍तुम्</q> । अस्यार्थः---अदृष्टार्थेमृतुयाज्यावरणं
आत्रेयदानं च न तयोस्सत्रेपि द्वारलोपः शक्यते वक्‍तुम्, तत्राप्यदृष्टसम्भवादिति
पूर्वपक्षासम्भवात् सन्देहो न युक्तः । समाधत्ते-<q>सत्यमेवं तथापि लौकिकन्याया-
नुसारेण यदप्यन्यस्मै दीयते साम वा प्रयुज्यते तत्रापि भृत्यानां भवत्ये
वानतिः साधुरुदारोऽयमिति मन्वानाः सुतरां तत्कार्ये यतन्त इति लोपं
मन्यते पूर्वपक्षवादी</q> । अस्यार्थः---लौकिकन्यायानुसारेणार्थस्य लोपं मन्यते पूर्व-
पक्षवादी । लोके हि यदन्यस्मै दीयते दानं सामप्रयोगश्च तत्रापि भृत्यानां भवत्येव
दातारं प्रत्यानतिः । तथाहि---भृत्याः साधुरयं प्रियंवद उदारो दानशीलश्चेति
मत्वा सुतरां तस्य दातुर्यजमानस्य कार्ये यतमाना दृश्यन्ते । ततश्च परपुरुषवर्तिनोरपि
सामदानयोः ऋत्विगानतिरेव प्रयोजनम् । न च सत्रे सास्तीत्यर्थलोपान्निवृत्तिः
सामदानयोः ।</p>
<p><q>राद्धान्तस्तु---नानुषङ्गिकं शास्त्रप्रयोजनं भवितुमर्हतीति</q> । अस्यार्थः
---अनुषङ्गिकी ऋत्विगानतिः न शास्त्रप्रयोजनं भवितुमर्हतीति न सामदानयोः
﻿<pb n="354"/>
प्रयोजिका भवितुमर्हतीति । किन्त्वदृष्टमेव प्रयोजनम् । तदाह---<q>मुख्यश्च शास्त्रार्थो-
ऽदृष्टायैवेति प्रकृतौ निरूपितम् । तस्मान्न निवृत्तिरनयोः सामदानयोः</q> ।</p>
<lg><l>।। २७ ।। गुणलोपे च मुख्यस्य ।। ६३ ।।</l></lg>
<p><q>सहैवाग्निहोत्रहवण्या निर्वापशास्त्रं परिसमाप्यते</q> । अस्यार्थः-अग्निहोत्र-
हवण्या हवींषि निर्वपतीति निर्वापशास्त्रं अग्निहोत्रहवण्या सह समाप्यते । तथापि
किमित्याह---<q>न च शास्त्रार्थस्य विभागो विद्यते</q> । शास्त्रैक्ये शास्त्रार्थोऽप्येकः ।
पदार्था हि विभक्ताः न तु शास्त्रार्थः । अग्निहोत्रहवण्या विना शास्त्रार्थ एव नास्तीति
पवमानेष्टिषु निर्वापस्याकरणं मन्यते पूर्वपक्षवादी । केवलोऽपि निर्वापः कृतोऽप्यकृत
एव अशास्त्रार्थत्वात् ।</p>
<p><q>राद्धान्तस्तु सत्यं यद्युपदेशतोऽनुष्ठानं स्यात् । इह तु कार्यतोऽनुष्ठानं
कार्यैकदेशस्य च सम्भवे तु तत्त्यागो निष्प्रमाणकः</q> । अग्निहोत्रहवण्या
अभावेऽपि तावत् निर्वाय/?/स्य कार्यं सम्भवति । न च सम्भवतः कार्यैकदेशस्य त्यागे
प्रमाणमस्ति । तत्त्यागे च तज्जनकतया निर्वापोऽपि कर्तव्य एव कार्यप्रयुक्तत्वादनु-
ष्ठानस्य । यद्युपदेशसम्पादनायानुष्ठानं स्यात् स्यादप्यननुष्ठानम् । इह तु कार्यसम्पा-
दनायैवानुष्ठानमिति कर्तव्यो निर्वापः । यदि चाग्निहोत्रहवण्येव निर्वापेन संस्क्रियते
तदा संस्कार्याभावे निर्वापस्याकरणं स्यात् न च तदस्तीत्याह---<q>न(नु) चाग्निहोत्रह-
वणी संस्कार्या येन</q> तदभावे कार्यावलोपः <q>स्यात्</q> । निर्वापस्य तु निरुप्यमाणद्रव्यं
संस्कार्यं1 कार्यम् । <q>अलुप्ते च तस्मिन् कार्ये न बाधः शक्यते वक्‍तुमिति
स्थितो निर्वापः</q> ।</p>
<lg><l>।। २८ ।। मुष्टिलोपात्तु सङ्खालापस्तद्गुणत्वात्स्यात् ।। ६४ ।।</l></lg>
<p><q>ननु चतुरो मुष्टीन् निर्वपतीति चतुस्सङ्ख्या मुष्टयश्च निर्वापे
श्रूयते । सप्तदशसङ्ख्याशरावद्रव्यन्त्वोदनपरिमाणे</q> । ततश्च कथं भिन्नविषयतया
विरोधाभावेन उभयमुभयस्य बाधकमित्याशङ्क्यत इत्यत्राह---<q>अत्र भिन्नविषयत्वेपि
शास्त्रस्य कार्यत एकविषयतां मन्वानः उभयोर्लोपं वर्णितवान् अन्यथा हि</q>
<note>1. A हविष्यद्रव्यजोषणं</note>
﻿<pb n="355"/>
<q>अन्यतरस्यापि लोपः केन हेतुनेत्यभिप्रायः</q> । अस्यार्थः---यद्यपि निर्वाप-
विषयात् चतुरो मुष्टीन्निर्वपतीति शास्त्रात् सप्तदशशरावशास्त्रं ओदन1 परिमाणवचनं
भिन्नविषयं तथापि कार्यपर्यालोचनया भवत्येवैकविषयत्वम् । तावत्परिमाणनिर्वाप-
मन्तरेण तावदोदनस्यानुपपत्तेः2 । तेनार्थात् तुल्यार्थतां प्राप्य गोदोहनादिनेव
पुरुषार्थेन क्रत्वर्थस्य चमसस्य सप्तदशसङ्ख्यायाः शरावद्रव्येण चतुस्सङ्ख्यायाः
मुष्टिद्रव्यस्य च बाधो युक्तः । यदि पुनः कार्यतः समानविषयता नाश्रीयते तदा
अन्यतरस्य बाधो राद्धान्ताभिमतो न सिद्ध‍यतीति पुर्वपक्षवादिनोऽभिप्रायः ।</p>
<p><q>राद्धान्तस्तु---श्रुतिस्तावद्भिन्नविषयिणी सप्तदशशरावपरिमाणश्चरुः
श्रूयते । चतुर्मुष्टिपरिमाणश्च निर्वापः । तत्रैककार्यत्वे प्रमाणं नास्ति</q> ।
अस्यार्थः-यदि सङ्ख्याद्रव्ययोर्वैकृतयोः प्राकृतसङ्ख्याद्रव्यकार्ये विधानं स्यात्
तदा भवेदेव द्वाभ्यां द्वयोर्बाधः समानविषयत्वे च सति बाधेन भवि तव्यम् । न च
समानविषयतास्ति प्राकृतयोः सङ्ख्याद्रव्ययोः निर्वापविषयत्वेन वैकृतयोश्चरुविषयत्वेन
श्रवणात् ।</p>
<p><q>ननु तावत्परिमाणके निर्बापे सति सप्तदशशरावपरिमाणता चरोर्न-
सिद्ध‍यतीत्युक्‍तम्</q> । परिहरति---<q>एवं तर्ह्यार्थो बाधः न तु कृतकृत्यतया</q> ।
तथापि किमित्यत्राह---<q>आर्थश्चेदयं बाधः तदा</q> यावदर्थं भवितुमर्हति । यावतैव
बाधेन विना चरोः परिमाणं न सिद्ध‍यति तावदेव बाधितव्यम् । सङ्ख्याद्रव्ययो-
श्चान्यतरबाधेनाप्यर्थः सिद्ध‍यतीति नोभयबाधो भवितुमर्हति । तावतैवेदमधिकरणं
समाप्तम् । द्वयोर्बाध इति पूर्वपक्षः । अन्यतरस्य बाध इति राद्धान्तः ।</p>
<p>स पुनः अन्यतरस्य किं मुष्टिद्रव्यस्य उत सङ्ख्याया इति न्यायान्तरमेतत्प्रति-
पादितम् । तत्रापि ग्रहणमेव मुख्यस्येत्युक्‍तम् । यथा आद्यस्योपादानं अन्त्यस्य
त्यागः तथाऽत्रापि पूर्वभाविन्या मुख्यभूतायास्सङ्ख्यायाः उपादानं जधन्यस्य द्रव्यस्य
लोपः उभयोः सङ्ख्याद्रव्ययोः निर्वापगुणत्वात् । यदि सङ्ख्या द्रव्य गुणभूता भवेत्
ततो द्रव्यमेवानुरुद्ध‍येत सङ्ख्या च लुप्येत । अत्र तु भिन्नप्रातिपदिकाभिधेया सङ्ख्या
निर्वापमेव प्रति गुणभूता आरुण्यमिव क्रयं प्रति ।</p>
<note>1. A परिमाणविषयं</note> <note>2. A. स्यासिद्धेः</note>
﻿<pb n="356"/>
<lg><l>।। २९ ।। औत्पत्तिके तु द्रव्यतो विकारः
स्यादकार्यत्वात् ।। ६८ ।।</l></lg>
<p><q>अत्रोपपदस्थानीयं चोदकं मन्वानः पूर्वपक्षवादी नाजद्रव्यस्य बाधं
मन्यते</q> । अस्यार्थः---यथा अज ऋषभ इत्यत्र उपपदभूताजशब्दश्रवणे अज
एव ऋषभः परिगृह्यते तथेहापि अजोपस्थापिनि चोदके सति अजस्यैव ऋषभस्य
ग्रहणमिति अजद्रव्यस्यानिवृत्तिः । ननु ऋषभादिशब्दश्रवणमात्रेण गौः प्रतीयत
इति अजस्य चोदकप्राप्तस्य बाध एव न्याय्य इत्यत्राह---<q>यदि पदोच्चारणसमन-
न्तरमेव गोद्रव्यं प्रतीयत</q> इति मन्यते तदा अज ऋषभ इत्यपि प्रयोगो न
स्यात् परस्परमनन्वयात् यथा अजो गौरिति ।</p>
<p>अथ श्रौतेऽर्थेऽनन्वयात् गौणोऽयमृषभशब्द इति घटत एव प्रयोगो अज
एव ऋषभ इति तत्राह---<q>न चायं गौण इति शक्यते वक्‍तुम् । स्वार्थापरि-
त्यागात्</q> । यो हि स्वार्थपरित्यागेनान्यत्र वर्तते स गौणोऽग्निर्माणवक इति । ऋषभा-
दयश्च शब्दाः अजेपि वर्तमाना न स्वार्थंमुज्झन्ति येनैव च वयः प्रभृतिनार्थेनाभि-
धेयेन ऋषभादयः शब्दा गवि वर्तंन्ते तेनैव अत्राप्यजे वर्तन्त इति न ऋषभादि-
शब्दश्रुतिविरोधः अजद्रव्येऽपि चोदकप्राप्तेऽनुगृह्यमाणे इत्यजस्याबाधः ।</p>
<p><q>राद्धान्तस्तु उपदेशपरिसमाप्तौ सत्यां चोदकः</q> प्रवर्तते । <q>अवगते हि
औपदेशिके शब्दार्थे पश्चात् चोदकस्य प्रवृत्तिः तेन चोदकानुसारेण शब्दार्थो
न शक्योऽन्यथाकर्तुम्</q> । धेन्वादयस्तु शब्दाः गोगतगुणवचनाः न गुणमात्र-
वचनाः । न चोपदेशकाले धेन्वादीनां गोरूपस्वाधिष्ठानप्रत्यर्थिभूतं किञ्चिदजादि-
द्रव्यमस्ति येनाधिष्ठानान्तरगतानां अनभिधेयानामपि गुणानां गौणमभिधानं कल्प्येत ।
चोदकस्सु पश्चाद्भावी न शब्दार्थं प्रथमभाविनमन्यथाकर्तुमुत्सहते । <q>यदि गवा-
धिष्ठानगुणवचना धेन्वादयश्शब्दाः कथं तर्हि अज ऋषभ</q> इति प्रयोगः? उत्तरं
---<q>उपदेशापरिसमाप्तेर्गौणः प्रयोगो भविष्यति</q> । द्वयोरपि पदयोः श्रुतत्वात्
अन्वयं विना नोपदेशः समाप्यते । न च गौणत्वं विनान्वयोपपत्तिरस्तीति गौणत्वा-
ध्यवसानम् ।</p>
<p><q>कथं पुनस्तदर्थसम्भवे गौणत्वम् ?</q> उत्तरं---<q>अभिधानादर्शनात्</q> ।
यदि गुणमात्राभिधानं दृष्टं लोके स्यात् स्याद्गुणमात्रवाचित्वम् । न च तदस्ति ।
﻿<pb n="357"/>
तस्मान्न1गुणमात्रं तस्य शब्दस्यार्थः । कथं पुनरभिधानादर्शनं ? केवलपदश्रवणे
तन्मात्रानवगमात् गवाधिष्ठानगुणावगमात् । तस्मात् वाक्यबलेन कथञ्चित् गौण्या
वृत्त्या अजाधिष्ठानगुणप्रतिपत्तिः वक्तव्या । इह तु तथा गोगतप्रतिपत्तौ प्रत्यर्थिभूतं
नास्तीति न श्रौतोऽर्थः परित्यक्‍तुं शक्यते । धेन्वादयश्चैते शब्दाः गोगततद्गुणं
वदन्ति न गोत्वमपि ।</p>
<p>ननु यदि गोत्वमेते शब्दा नाभिदधति कथं तर्हि विशिष्टगुणवचनाः ।
उच्यते । किञ्चिद्धि स्वत एव विशिष्टं वस्तु यदाश्रयभेदेन भिन्नं तत्स्वत एव विशिष्ट-
त्वान्न विशेषणाभिधानमपेक्षते । धानादयश्च प्रत्याश्रयं भिद्यन्ते । तत्र गवाश्रिता ये
पयोधानादयस्ते धेन्वादिशब्दैरभिधीयन्त इति न विशेषणतया आश्रयाभिधानमपेक्षन्ते ।
किञ्चिद्वस्तु स्वतो न विशिष्टं केवलविशेषणबलेनैव विशिष्टतामापद्यते । तत्तु विशिष्ट-
मभिधीयमानं न विशेषणाभिधानमन्तरेण तथाऽभिधातुं शक्यते यथा गोत्वादि । इह
च धानाद्युपहितगोत्वादिवचना धेन्वादयः शब्दा न भवन्ति । धानाद्यभिधानमन्तरेण
गोत्वस्य विशिष्टस्याभिधातुमशक्तेः स्वतो गोत्वस्याभेदात् । विशेषणविशेष्याभिधाने
शक्तिकल्पनागौरवत् । गवापेक्षधानादिवचनत्वे तु तेषां स्वतोऽभिधानात् विशेषणाभि-
धानापेक्षा नास्तीति लाघवात् धानावाचित्वमेव धानादिशब्दानाम् । तत्र यद्यपि
गुणवचनास्तथापि शास्त्रान्तरेण गोद्रव्यानुपादाने गुणवद्‌द्रव्यपरत्वेन प्रयुज्यन्ते ।
तस्मात् द्रव्यान्तरविधानात् बाधितमजद्रव्यम् ।</p>
<lg><l>।। ३० ।। नैमित्तिके तु कार्यत्वात्प्रकृतेः
स्यात्तदापत्तेः ।। ६९ ।।</l></lg>
<p>इह तु यदि गुणवचनः शब्द उपदेशे श्रूयमाणः पूर्वन्यायेन स्वाधिष्ठान-
पर्यन्त एव निमित्ततां प्रतिपद्यते । तर्ह्ययमपि श्‍वेतशब्दो द्रव्यमात्रं अनपेक्षितजाति-
विशेष यदधिष्ठानं तत्पर्यन्ततया स्वार्थं प्रत्याययतीति चोदकेन यद् द्रव्यं प्राप्यते
तद्बाध एव । सामान्यं हि द्रव्यमात्रमुपदेशार्थ इति विशेषश्चोदकप्राप्तो बाध्यते ।</p>
<p><q>अत्रोच्यते । त्वयैवोक्तं द्रव्यमात्राधिष्ठानं स्वार्थं श्‍वेतशब्दः प्रत्या-
ययतीति</q> । ततः किमित्याह---<q>तर्हि[न]विशेषमवगमयति, नाधिष्ठान</q>-
<note>1. R गुणप्रतिपत्ति</note>
﻿<pb n="358"/>
<q>विशेषमवग</q>मयति । विशेषेऽनवगते विशेषान्तरनिवृत्तिर्दुर्भणा विरोधाभावात् ।
यदि भिन्नमधिष्ठानविशेषं श्वेतशब्दोऽवगमयेत् तदा चोदकप्राप्तेन सह विरोधः
स्यात् । न चैतदस्ति 1तस्मादबाधः चोदकस्येति युक्तम् ।</p>
<lg><l>।। ३१ ।। विप्रतिषेधे तद्वचनात् प्राकृतगुणलोपः स्यात् तेन च
कर्मसंयोगात् ।। ७० ।।</l></lg>
<p><q>अत्र भाष्यकारः खदिरादीनामेव बाधाबाधौ चिन्तयति</q> । तत्र
यावदुक्तग्राहिणः कस्यचित् तन्मात्रबुद्धिर्माभूदिति तुल्यन्यायतया सर्वेषामेव यूपो-
त्पत्त्यर्थानां2 द्रव्याणां संस्काराणां चोदाहरणतामाह---<q>खलेवाली</q> यूपो भवतीत्यत्र
संशयः---किं यूपोत्पत्त्यर्था धर्माः साद्यस्क्रे कर्तव्या नेति । <q>कथं कर्तव्याः कथं
वा न कर्तव्या इति</q> ।</p>
<p>उत्तरं---<q>यदि लुप्तार्थास्तदा न कर्तव्याः अथालुप्तार्थाः कर्तव्याः</q> ।
यद्यत्र यूपो बाधितस्तदा न कर्तव्याः यूपोत्पत्त्यर्थत्वात् । अथ न बाधितस्तदा
कर्तव्याः । <q>कथं पुनर्लोपालोपावर्थस्य</q> ? उत्तरं---<q>यूपबाधाबाधसन्देहात् ।
यूपस्यैव बाधाबाधौ कथं सन्दिह्येते</q> । उत्तरं-<q>वचनव्यक्तिभेदात् सन्देहः
यदाऽयं वचनव्यक्तिः या खलेवाली सा यूपो भवतीति तदाऽर्थलोपः</q> ।
तदा खलेवाली यूपकार्ये विहिता भवति । ततश्च तयैव यूपकार्ये कृते
यूपो लुप्येत । अथ यूपः खलेवाली भवतीत्युच्यते तदा अलुप्तार्थत्वात् प्रवृत्तिर्धर्माणां,
तदाहि सतो यूपस्य खलेवालीत्वं विधीयते । किं पुनरत्र युक्तम् ? पूर्वपक्षं
परिगृह्णाति-<q>यूपः खलेवाली कर्तव्य इति वाक्यार्थो युक्तः</q> । का पुनत्र
युक्तिः ? श्रौतो यूपशब्दः समर्थितो भवति चोदकश्च न पीडितः ।</p>
<p><q>नन्वस्मिन् पक्षे खलेवालीशब्दः श्रौतमर्थं त्याजितः</q> । कुत इत्याह
<q>खलेवालीशब्दो हि काष्ठवचनः</q> खलेवारयतीति व्युत्पत्त्या यौगिकः खलेवाली-
शब्दो मेधिकाष्ठमाह, न पुनः खलेवारणक्रियामात्रम् । तथापि किमित्याह---
<q>न च निर्ज्ञातकाष्ठे यूपे काष्ठान्तरं विधातुं शक्यते</q> । अस्यार्थः---निर्ज्ञातं
<note>1. R तस्मादपीडाचो</note> 
<note>2. A अपूर्वोत्यत्त्यर्थानां</note>
﻿<pb n="359"/>
काष्ठं खदिरादि यस्य स निर्ज्ञातकाष्ठो यूपस्तत्र काष्ठान्तरं विधातुं न शक्यते ।
खदिरादिकाष्ठं[काष्ठा]न्तरं भवतीति विधातुं न शक्यते । तस्मात् काष्ठात्मके यूपे
खले वारणक्रिया कर्तव्या । यूपः खलेवाली कर्तव्यः । यूपे खलेवारणक्रिया
संस्कारार्था कर्तव्या इति । ततश्च श्रौतस्य द्रव्यस्य हानं क्रियायाश्च विधानं लक्षणया
यथा पाचकशब्दे पचिक्रियामात्रपरे ।</p>
<p><q>अथाऽयमभिप्रायः यदि स्वार्थेपि(यूपः) खलेवाली सम्भवति तस्मि-
न्नर्थे श्रौतविधानमुपपद्यत एवेति</q> । अस्यार्थः---यदि काष्ठान्तरमयीं खलेवाली
माश्रित्य विधानमुच्यते तदा शक्यविधानं स्यात् । यदि तु खादिरीं खलेवाली-
माश्रित्य यूपे खलेवाली विधिराश्रीयते तदा नास्ति विरोध इति श्रौतार्थविधानमे-
वेत्यभिप्रायः पूर्वपक्षिणः । आक्षेप्ता दूषयति---<q>सुतरां तर्हि विधानानुपपत्तिः ।
प्राप्तत्वात्स्वदिरस्य</q> । खदिरता प्राप्तैव न विंधेया । एकग्रन्थेन स एव पूर्वपक्षिणा
शङ्कामाह---<q>अथ खलेवारणसंस्कृतं तद्विधीयत इत्युच्यते । यद्यपि खदिरतः
प्राप्तत्वान्न विधेया तथापि खलेवारणसंस्कृततया विधीयते</q> । दूषयति---
<q>सैव तर्ही लक्षणा खलेवालीशब्दस्य काष्ठवचनस्य खलेवारणसंस्कृत-
परत्वात्</q> । एवमाक्षिप्ते पूर्वपक्षे पूर्वपक्षी वदति---<q>एवं तर्हि यश्चोभयोस्समो दोषो
न तमेकश्चोद्यो भवति</q> । तथाहि---विपरीतायामपि सिद्धान्तवचनव्यक्तौ यूपशब्दो
लक्षणया वर्णनीयः । पुनराक्षेप्ता आह---<q>कस्तर्हि तव पूर्वपक्षिणो विशेषहेतुः</q> ।
पूर्वपक्षी वदति---<q>अयमस्ति विशेषहेतुः खलेवाली यूपो भवतीत्युच्यमाने</q>-यूप-
शब्दो धर्मान् लक्षयति, न कार्यं, कार्ये हि लक्ष्यमाणे खलेवाली विधेया । तस्यां च
विधीयमानायां व्यवहितः सम्बन्धः स्यात् यूपकार्ये खलेवाली भवतीति यूपशब्दात्
व्यवहितो भवति इतिशब्दः खलेवालीशब्देन सम्बन्धनीयः । भवतु धर्मलक्षणा
तथापि किमित्यत्राह---<q>ते च धर्माः खलेवाल्यां विधीयमानाः तत्संस्कारका
एव प्राप्‍नुवन्ति</q> खलेवालीसंस्कारका इत्यर्थः । ततश्च प्रकरणे खलेवाल्या असम्भवात्
प्रकरणबाधः अधिकारान्तरकल्पना अदृष्टकल्पना चेत्ययमेव पक्षो न्याय्यः यूपः
खलेवाली भवतीति ।</p>
<p><q>एवं प्राप्तेऽभिधीयते</q>---अव्यवधानात् खलेवाली यूपो भवतीति वाक्यार्थः
न पुनर्यूपः खलेवाली भवतीति ।</p>
﻿<pb n="360"/>
<p><q>नन्वेवं सति यूपशब्दो लक्षणयेत्युक्तम्</q> । परिहरति---<q>परिहृतमिदं
चोद्यं पूर्वपक्षिणैव यश्चोभयोर्दोष इति वदता</q> । यस्मात् पूर्वपक्षेऽपि खलेवाली-
शब्दो लक्षणया वर्णितः ।</p>
<p><q>ननु चाधिकारान्तरकल्पनादयो दोषाः</q> । परिहरति---<q>धर्मलक्षणायां
ह्यमी दोषाः । इह तु कार्यं लक्षयति यूपशब्दः</q> । किमिति धर्मानेव न
लक्षयतीत्यत्राह---<q>दोषपरिहारायैवाधिकारान्तरादिदोषपरिहारार्थं कार्यलक्षणा न
धर्मलक्षणा ।</p>
<p>ननु चैवं सति खलेवाली भवतिना सम्बध्यते [विधे] यत्वात् । कार्ये हि
खलेवाली विधेया न खलेवाल्यां कार्यं तदाह---<q>न यूपः खलेवाल्यां विधेयः
लक्षणत्वात् उद्देश्यत्वात्</q> । ततश्च स एव व्यवहितसम्बन्धः । कथमव्यवधानादि-
त्युक्तम् ? <q>उच्यते । कथं वा यूपो भवतीति</q> कार्ये हि लक्ष्यमाणे न प्रथमान्ततया
सम्बन्धो घटते । न हि भवति खलेवाली यूपकार्यं भवतीति । किन्तु खलेवाली
यूपकार्ये भवतीति ।</p>
<p><q>अत्रोच्यते---खलेवालीविशिष्टो</q> यूपार्थश्चोद्यते । <q>किमिदं खलेवाली
विशिष्टो यूपार्थश्चोद्यत इति</q> । उत्तरं---<q>इदमिदं</q>, यथा दध्ना जुहोतीति दध्यनु-
रक्‍तहोमविधानं एवं खलेवाल्यानुरक्‍तयूपकार्यविधानं भावार्थविषयो विधिरिति भावार्था-
त्मकं यूपकार्यमेव खलेवालीविशिष्टं विधीयत इति न व्यवहितान्वयः । खलेवाली
यूपो भवतीत्यर्थोऽस्य वाक्यस्य । कुतोऽयमर्थोऽस्येत्यत्राह---<q>भवतियोगाद्यूपस्य</q> ।
कथं यूपतीति शब्द इत्यत्राह---यथा श्वतिगर्दभति इति सर्वप्रातिपदिकेभ्य इत्येके
इत्याचारे क्विप् । एवं च प्रथमान्तशब्दोऽप्युपपन्नः । यूपशब्दोऽयं गौणो यूपसदृशे
वर्तते । तेनायमर्थः---खले वाली यूपसदृशी भवतीति । कार्यनिबन्धनं च सादृश्य-
मुच्यते । ततश्च खलेवाल्यनुरक्तः यूपः कार्यं यदि विधीयते तदा कथमिद-
मुच्यते यूपकार्ये खलेवाली विधीयत इति । तत्राह---<q>यावदप्राप्तं च विहितं
भवति</q> प्राप्ताप्राप्तविवेकेन खलेवालीविधिरुच्यत इति न प्रकरणबाधादयो दोषाः ।
नापि व्यवधानम् । अतो लुप्तद्वाराणां खदिरादीनां यूपोत्पत्त्यर्थानामप्राप्तिः ।</p>
<p>अथ कस्मात् यूप एव खलेवालीकृत्ये न व्यापार्यते । तथाहि न यूपार्थों
बावितो भवति खलेवाल्या च यूपकार्य कृतं भविष्यतीति । कुतो यूपस्याप्राप्तिरित्यत्राह
﻿<pb n="361"/>
---<q>आक्षिप्तविशेषाभिधानात् खलेवालीशब्दस्य धेनुवत्</q> । अस्यार्थः---यथा
धेनुशब्दो द्रव्यपर्यन्तो न गुणमात्रपर्यवसायी तथा खलेवालीशब्दोऽप्याक्षिप्तद्रव्य-
विशेषवचनो न खलेवारणक्रियामात्रवचनः । तत्र यदि यूप एव खलेवालीकृत्ये
व्यापार्यंते तदा यूपसंस्काराय खलेवारणक्रियामात्रविधिरापद्यते तत्र च लक्षणादोषः ।
तस्माद्यूपबाधेनैव श्रौतार्थानुग्रह इति ।</p>
<lg><l>।। ३१ ।। परेषां प्रतिषेधः स्यात् ।। ७१ ।।</l></lg>
<p>खदिरादयस्तावदाक्षिप्तविशेषवचनत्वान्निवृत्ता इत्युक्‍तम् द्रव्यान्तरविधाने द्रव्या-
न्तरनिवृत्तेः । <q>इदानीं तक्षणादयश्चिन्त्यन्ते किं खलेवाल्यां कर्तव्या नेति ।
तत्र पूर्वपक्षवादी उपदेशाविरोधात् कर्तव्या इति मन्यते</q> । खलेवाल्यां
यूपकार्यं कर्तव्यमिति योऽयमुपदेशार्थः असौ तक्षणादिषु क्रियमाणेष्वपि न विरुद्ध‍यत
इति कर्तव्यास्तक्षणादयः न ह्यत्रोपदेशेन विरोधः खदिरादीनामिव ।</p>
<p><q>ननु कार्यं नास्ति तक्षणादीनां किमत्राविरोधः करिष्यति</q> । जोषण-
छेदने तावत् जोषितायां छिन्नायां च खलेवाल्यां लुप्तकार्ये । तक्षणमपि खले-
वालीविरोधादविद्यमानकार्यं किमत्राविरोधः करिष्यति । उत्तरं---<q>तदेव तु कार्यम-
विरोधे सति निवृत्तमिति न शक्यते वक्‍तुमित्यभिप्रायः</q> । अयमभिप्रायः---
स्वरूपतस्तावद्विरोधो नास्ति । तेनाविरोधे सति कर्तव्यतया प्रतिभासमानानामेषां
कार्यं कल्पयितव्यम् । तेनादृष्टार्थे न पुनरपि जोषणछेदने करिष्येते अदृष्टार्थं च
तक्षणमिति । अत्रोच्यते । <q>दृष्टकार्यत्वात् तस्य खलेवाल्यां चाशक्यत्वात् न
कार्यान्तराकाङ्क्षा</q> । अस्यार्थः---क्लृप्तकार्याणां प्रकृतितः प्राप्तानां तदेव कार्यं
प्रतिभातीति न कार्यान्तराकाङक्षास्ति येनाविरोधेन कार्यान्तरं कल्प्येत । तस्मान्न
कार्याविरोधमात्रेण कार्यास्तित्वं शक्यते वक्‍तुम् । प्राकृतं च कार्यं यत्तदेषां लुप्तम् ।
यदा चैषां प्राकृतमेव कार्यं तदा प्रकृतौ यूपोत्पत्त्यर्थत्वात् इहापि यूपोत्पत्त्यर्थैरेवै-
तैर्भवितव्यम् । न चात्र यूपेन प्रयोजनं अयूपस्य तत्कार्ये विधानात् खलेवाल्या यूपस्य
च भिन्नत्वात् । ततश्च कार्याभावान्न कार्यास्तक्षणादयः । तदाह-<q>किञ्च यूपो-
त्पत्त्यर्थास्तक्षणादय इति प्रकृतावुक्तम् । अयूपश्चायं नियोजने विहित
इति न तक्षणादयो भवितुमर्हन्ति जोषणादयश्च कृतत्वान्न कर्तव्या इति
प्रदर्शितम्</q> ।</p>
﻿<pb n="362"/>
<lg><l>।। ३२ ।। अर्थाभावे संस्कारत्वं स्यात् ।। ७३ ।।</l></lg>
<p><q>कृतत्वात् कार्यस्य कार्यान्तराकाङ्क्षा नास्तीति पूर्वः पक्षः</q> । अद्भि-
रव सेचनादिभिः कृतं तत्कार्यमिति पुनः कार्यमपरं नाकाङ्क्षते । तेन निवृत्तिरेषामिति
पूर्वः पक्षः । <q>सत्यं यदि दृष्टमेव कार्यं न स्यात्</q> । दृष्टे <q>पुनः कार्ये कृत-
मित्येव नास्ति खलेवारणशिथिलीकृतायां खलेवाल्याम्</q> । 1अस्ति च
दार्ढ्यापादनं कार्यमिति कृतकार्यता नास्ति कृतस्याप्यननुवर्तनात् । <q>तस्मादलुप्तार्थानां
तेषामबाधः</q> ।</p>
<lg><l>।। ३३ ।। अर्थेन च विपर्यासे तादर्थ्यात् तत्त्वमेव स्यात् ।। ७४ ।।</l></lg>
<p><q>इह पूर्ववादी क्रमपदार्थोऽपि बाध्यत इति मन्यते</q> । अस्यार्थः---
प्रकृतौ पाकात्पूर्वमवघातः इह पाकोत्तरकालताऽवघातस्य स्यादिति क्रमबाधः । तेन
क्रमे बाधितेऽवघातोऽपि बाध्यत इति मन्यते पूर्वपक्षवादी ।</p>
<p><q>ननु चाग्निहोत्रहवण्या निर्वपतीति न गुणानुरोधेन प्रधानं बाध्यत
इति स्थितमेव । गुणश्च क्रमः पदार्थाः प्रधानभूताः । तेन 2गुणबाधेपि
प्रधानं कर्तव्यमेव कार्यतश्चात्र प्राप्तिरित्युक्‍तम्</q> । तस्य च तुषकणविमोक-
लक्षणस्य च कार्यस्य दर्शनादलोपोऽर्थस्येति युक्‍तमेवावघातानुष्ठानम् । <q>तस्मात्
गतार्थमेवेदं प्रतिभाति उक्‍तत्वान्‍न्यायस्य</q> ।</p>
<p>अत्रोच्यते---<q>विधिवितानमात्रं क्रम इत्युक्‍तम् । न क्रमो नामाग्नि-
होत्रहवणीवत् कश्चिद्व‍यतिरिक्‍तो यस्य पृथग्बाधं वर्णयामः</q> । तस्माद्विताना-
न्यत्वे पदार्थबाध ऐवति पूर्वपक्षः ।</p>
<p>यदि हि स्वतन्त्रः पदार्थक्रमः स्यात् तदा तदभावे पदार्थस्वरूपानपायात्
क्रियेतैवानुष्ठानम् । वितानस्तु पदार्थस्य स्वरूपानुप्रविष्टः पदार्था एव वितताः
प्रतीयन्त इति तदभावे पदार्थस्वरूपस्याप्यभाव इति क्रमबाधे पदार्थोऽपि यथा-
चोदितो बाध्यते ।</p>
<note>1. R. अस्त्ये व</note>
<note>2. R. गुणाभावेपि</note>
﻿<pb n="363"/>
<p><q>राद्धान्तस्तु---कार्यदर्शने सति प्रयुक्तं बाधितुं[न]शक्यते</q> । तुषकण-
विमोचनस्य कार्यस्य सम्भवादवघातो न शक्यते बाधितुम् । यदि कार्यप्रयुक्‍तो-
ऽवघातो न बाध्यते <q>कस्य तर्हि बाधः ?</q> उत्तरं---<q>अनुष्ठानाभ्यासस्येति
वदामः</q> । प्रकृतै त्रिःफलीकरणविधानात् साभ्यासोऽवधातः । इह धानास्वभ्यासे
तस्मिन् क्रियमाणे सक्‍तवो भवेयुः तेन स्वरूपविरोधादवघातस्याभ्यासो बाध्यते ।
सकृदवधातस्तु क्रियते तावन्मात्रेण यावत्तुषकणविमोचनं तावदेव कार्यं क्रियते ।
स चाभ्यासोऽर्थप्रयुक्‍तत्वात् गुण इति शक्यते वक्‍तुं अवघाताभ्यासमन्तरेण सम्यक्
तण्डुलनिर्वृत्त्यभावात् अर्थाक्षिप्तोऽवघाताभ्यास इति गुणत्वाद्बाध्यते ।</p>
<p><q>कःपुनरयं व्यतिक्रमो भाष्यकारेणोच्यते</p> ? यदि व्यतिक्रमः
तदा पूर्वोक्तन्यायेनावधातस्यापि बाधः प्राप्‍नोति । उत्तरं---<q>श्रुतद्रव्याभिप्रायेण
तदुच्यते</q> । यच्छ्रुतं धानाद्रव्यं तदभिप्रायेणेदमुच्यते । प्रकृतौ पाकात्प्रागवघातः
क्रियते । इह तु पाकोत्तरकालमिति व्यतिक्रमो भण्यते ।</p>
<p>परमार्थतस्तु व्यतिक्रम एवायं न भवति यदेव द्रव्यं श्रुतं तस्यैव निर्वाप-
प्रोक्षणानन्तरमवघातः । इह च न पूर्वावस्था धानानां श्रुता किन्तु धानावस्थैव ।
तदाह---<q>अश्रुता तु पूर्वावस्था प्रधानानाम् । तस्मात्सूक्तं धानास्ववहन्तिः
कर्तव्य इति</q> ।</p>
<p>इति ऋजुविमलायां पञ्चिकायां</p>
<p>दशमस्य द्वितीयः पादः ।।</p>
﻿<pb n="364"/>
<p><q>ऋजुविमलायां</q></p>
<p><q>।। दशमाध्यायस्य तृतीयः पादः ।।</q></p>
<p>।। १ ।। विकृतौ शब्दवत्त्वात्प्रधानस्य गुणानामधिकोत्पत्तिः
सन्निधानात् ।। १ ।।</p>
<p>अत्र भाष्यकारेण यासु विकृतिषु प्राकृतेष्वङ्गेषु गुणविधयः ता उदाहृताः ।
तत्र यथाश्रुतमात्रग्राही कश्चित् तन्मात्रमेव माग्रहीत् इत्याह---<q>उपदेशविधान-
युक्तानि सर्वाण्येव वैकृतान्युदाहरणानि</q> । राद्धान्ते नाम्नोऽप्यनेकार्थकल्पना
स्यादित्यभ्युच्चयोपपत्त्यर्थं भाष्यकारेणोदाहरणविशेषः परिगृहीतः ।</p>
<p><q>कःपुनरत्र पूर्वपक्षवादिनोऽभिप्रायः ?</q> उत्तरं---<q>अयमभिप्रायः-
कार्यतश्‍चोदकप्राप्तिः</q> । तथापि किमित्याह---<q>कार्यतश्‍चेत् तदा तत्प्राप्‍त्यैव
निराकाङ्क्षं प्रधानम्</q> । कार्यतो हि करणोपकारलक्षणात् या प्राप्तिः सा उपकार-
जनकतयैव । ततश्चोपकारजनकपदार्थप्राप्‍त्यैव निराकाङ्क्षं प्रधानं, निराकाङ्क्षे च
तस्मिन् विहितस्यापि गुणस्य प्रधानविधिना सम्बन्धाभावात् अननुष्ठानापत्तिः1,
गुणविध्यभावे चानर्थकत्वं वाक्यस्य । न च गुणेऽधिकारान्तरकल्पना सम्भवति
प्रकृताधिकारैक्यावगमात् । तस्मात् गुणविध्यसम्भवात् कर्मान्तराण्येवैतानीति युक्तम् ।</p>
<p>अत्र चोदयति---<q>कर्मान्तरकल्पनायां वा कथं चोदकस्य निरोधः
असति च निरोधेऽर्थवत्ता दुर्भणैव । तस्मात् कर्मान्तरवादिनापि प्रधान-
सम्बन्धे समाधिर्वक्तव्यः</q> । उच्यते । <q>अयमस्ति समाधिः । प्रधानं हि वृत्त्यु-
पायापेक्षम् । यावदुपदेशविधाननिवृत्तं प्राकृतमुपायमालोचयति तावद-
त्रापि प्रकृतिवदुपदेश एवास्तीति न परोपदेशनिबन्धनमुपायमपेक्षते</q> ।
अस्यार्थः---कर्मान्तरविधिपक्षे नियोगैक्येन प्रतिपन्नकार्यानुप्रवेशानां प्राकृतेतिकर्त-
व्यतास्वीकारेण निरपेक्षतया औपदेशिकानामनुप्रवेशबाधो माभूदिति चोदको
नाङ्गीक्रियते । <q>किन्तु दर्विहोमन्यायेन यावच्छ्रुतैरुपकारः कल्प्यते; गुण-
विधौ पुनः कार्याभिनिर्वृत्तेर्नायं परिहारस्सम्भवति</q> ।</p>
<note>1. R आयत्तेः</note>
﻿<pb n="365"/>
<p>अस्यार्थः---गुणविधिपक्षे स्वाश्रयतया प्रकृतपदार्थतया प्राकृतपदार्थग्रहणमनु-
मन्तव्यम् । ततश्च प्राकृतेनैव पदार्थवर्गेण निराकाङ्क्षतया पुनर्गणानुप्रवेशो न
सम्भवति इत्युक्तो विशेषः । प्रागेव प्रयाजादयश्च शब्दाः स्फुटे कर्मान्तरत्वे प्रकृताविव
बहूनां वाचका इहापि भवितुमर्हन्ति अनेकार्थत्वाभ्युपगमात् । यथा एक एव
प्रयाजशब्दः प्रकृतौ बहूनां समिदादीनां वाचकः तथाऽमीषामपि कर्मान्तराणामुत्पद्य-
मानानां वाचकः प्रयोगबलेनानेकार्थत्वात् ।</p>
<p><q>एवं प्राप्‍तेऽभिधीयते-सत्यं कार्यतः कारणोपकारलक्षणात् प्राकृतानां
पदार्थानां अतिदेशो विकृत्यपूर्वतादर्थ्येनाभिसम्बन्धः, सत्यं च निर्ज्ञातोपा-
यत्वात् नैराकाङ्क्ष्यम् । नियोगैक्यमपि तु सन्निधानान्नैवापन्होतुं शक्यते</q>
1प्रकृतिवदेव । यथा प्रकृतौ सन्निधानमात्रेणाङ्गानां प्रधानानां च एक एव नियोगः
साध्योऽभ्युपेयते तथा विकृतावपि तावत्तथैव प्रतीयते तदैक्याच्चाधिकाङ्गोपसंहारो न
निष्प्रमाणकः नियोगैक्येऽवगते यथोपदिष्टाङ्गानामेव प्राकृतोपकारं प्रति जनकता
परिकल्प्यते । असति ह्युपदेशे प्राकृतेनैव पदार्थजातेन तस्योपकारस्येहापि सिद्धिर-
वसीयते प्रकृतिक्लृप्तमेवोपकारसाधनं वैकृतो विधिरनुमन्यते । उपदिष्टेष्वधिकेष्वङ्गेषु
तदनुप्रवेशसिद्ध‍यर्थं तेषामपि तदुपकारजननानुप्रवेशः कल्प्यते । न च शङ्क‍यं
चोदक एव न प्रवर्तिष्यत इति, नियमानवाप्तेः । भवन्ति चात्र गाथाः---</p>
<lg><l>नियमानवाप्तिविकलो लिङ्गबलोप(हितं)स्थितं विधिः प्रथमम् ।</l>
<l>उपकारं परकीयं स्वीकुरुते तावदिति सिद्धम् ।। १ ।।</l></lg>
<lg><l>उपकारजनकभूतः पदार्थवर्गो विवक्षितः प्रकृतौ ।</l>
<l>तादर्थ्यमात्रेण प्रकारतः सन्निधिमुपैति विकृतौ ।। २ ।।</l></lg>
<lg><l>उपदेशनिपतिताः श्रूयन्ते कतिपये च ये धर्माः ।</l>
<l>2ते नियोगैक्यवशात् तादर्थ्यं तत्र गच्छन्ति ।। ३ ।।</l></lg>
<lg><l>प्राकृतपदार्थराशेः वैकृतमुपदे(शिकीं)शढौकितं तु ततः ।</l>
<l>विधिरुपकारजनने सहायभावेन कल्पयति ।। ४ ।।</l></lg>
<note>1. R प्रकृतिवदेकवदेव</note>
<note>2. A. तेपि नियो</note>
﻿<pb n="366"/>
<p>ननु गुणविधौ वाक्येन विधानं, कर्मविधौ तु श्रुत्येत्यत्राह-<q>न च गुणे कर्मणि
विनियोगस्य कश्चिद्विशेषः । गुणविधावपि भावार्थविषय एव विधिरित्युक्तं
यतः । अतो गुणविधि1सरूपेषु वाक्येषु सम्भवत्पदार्थेषु न विशिष्टविधानं
विधिगौरवापादकं आत्मानं लभते</q> । चोदकाच्चोक्तः सम्भवः । <q>तस्माद्गुण-
विधानान्येवैतानीति युक्तम् । शेषं सनिदर्शनमुक्तम्</q> ।</p>
<lg><l>।। २ ।। हिरण्यगर्मे पूर्वस्य मन्त्रलिङ्गात् ।। १३ ।।</l></lg>
<p><q>लिङ्गात् प्रकाशनसामर्थ्यात्मकात् पूर्वस्यैवाधारस्य मन्त्रविधिरिति
पूर्वपक्षवादी मन्यते । अन्यथा हि अदृष्टार्थो मन्त्रः स्यात् । इन्द्रप्रकाश-
नासामर्थ्यात्</q> । द्वितीये आधारे एतस्यैव विनियोगाभ्युपगमे दृष्टार्थो मन्त्रः स्यात् ।
<quote>‘ऊर्ध्वो अध्वर’</quote> इति मन्त्रान्तरस्य चोदकप्राप्तस्य बाधश्च न कल्पितो भवति ।
<q>अतत्कार्यकरणेनाभ्युपगतेन तत्कार्यकरणे त्वभ्युपगम्यमाने मन्त्रान्तरेण
मन्त्रान्तरस्य बाधः स्यात्</q> ।</p>
<p><q>एवं प्राप्ते अभिधीयते । न कार्यान्तरकल्पना सम्भवति । उपाया-
न्तरमात्रविधानोपक्षीणत्वादुपदेशस्य</q> । अस्यार्थः-द्वितीय आधारे मन्त्रकार्यं
क्लृप्तमस्ति पूर्वस्मिंश्चाधारे मन्त्रान्तरकार्यं कल्पयितव्यम् । न च कल्पनायां प्रमाण-
मस्ति मन्त्रान्तरविधिमात्रेणोपदेशस्योपपत्तेः मन्त्रस्य चेन्द्राभिधानेपि तुल्यत्वात् ।
<q>दर्शितं च भाष्यकारेण तुल्यत्वं च । तस्मादुत्तरस्यैव मन्त्रान्तरविधिरिति
सूक्‍तम्</q> ।</p>
<lg><l>।। ३ ।। संस्करे तु क्रियान्तरं तस्य विधायकत्वात् ।। १८ ।।</l></lg>
<p><q>ननु च एकादश प्रयाजान् यजतीत्यनेनैव गतम् । गुणविधौ
सम्भवति न विशिष्टविधानं सम्भवतीति</q> । अस्यार्थः---प्राकृतयोरेवासादननियो-
जनयोरुत्करपरिधिलक्षणगुणविधानेन वाक्ययोरुपपन्नत्वात् न विशिष्टविधानं युक्‍त-
माश्रयितुम् । समाधत्ते---<q>सत्यमेतदेवं अशक्यत्वात्तु पुनराशङ्क्यते</q> यथावगत-
स्वरूपयोरुत्करपरिध्योरुत्तुङ्गतीक्ष्णाग्रकृशयोः प्राकृतमासादनं नियोजनं च दृष्टार्थं-
मशक्यमिति अदृष्टार्थं कर्मान्तरविधानमिति पुनराशङ्का । तदाह---<q>नासादन</q>-
<note>1. स्वरूपेषु</note>
﻿<pb n="367"/>
<q>नियोजने प्राकृते दृष्टार्थे तूत्करपरिध्योः</q> तुङ्गतीक्ष्णाग्रकृशयोः सम्भवत इत्यभि-
प्रायः । एतच्च गुणविधावपि वाक्यभेदो नास्तीत्यभ्युपगम्यैव पूर्वक्षितम् ।</p>
<p><q>राद्धान्तस्तु---यावच्छक्यं नियोगार्थोऽनुष्ठेयः</q> । अस्यार्थः---प्राकृत-
योरेव गुणविधिरस्तु । तत्र यच्छक्यं तदनुष्ठास्यते तत्र तुङ्गाग्रता कृशता च
अशक्येति नापेक्ष्यते पृथ्वग्रता स्थविमा च कल्पयिष्यते यथा भविष्यति शक्‍तिः ।
तदाह---<q>[स] च पृथ्वग्रकरणेनोत्करस्य स्थविम्ना च परिधेः नियोगार्थो
ऽनुष्ठास्यते</q> । अतो नादृष्टप्रयोजनकल्पना युक्‍ता, कर्तव्यतानिष्ठत्वान्नियोगावगतेः ।
कर्तव्यतानिष्ठो हि नियोगो न प्रयोजननिष्ठः । तेन प्रयोजनान्तरकल्पना नास्ति ।
क्लृप्तकार्याश्रयणेपि अनुष्ठानोपपत्तेः । तस्मादत्रापि गुणविधिरेव न्याय्यः ।</p>
<p>एवं समाप्तेऽधिकरणे कृत्वाचिन्तामुद्धाटयति---<q>विशिष्टानुवादादि चात्र
नाशङ्कनीयम्</q> । निर्ज्ञातकार्यविषयत्वादेवमादेरुपदेशस्य विशिष्टविधानेप्यदोषः ।
<q>यद्यप्यनेकगुणश्रवणात् नासादननियोजनान्तरविधिः तथापि प्राकृतकार्ये
विधानान्न दोषः फलस्य तुल्यत्वात्</q> । गुणविधौ यादृशं फलं तादृशमेव विशिष्ट-
विधावपि । सर्वत्र चेदमुक्‍तम् ।</p>
<lg><l>।। ४ ।। षङ्‍‍भिर्दीक्षयतीति तासां मन्त्रविकारः
श्रुतिसंयोगात् ।। २३ ।।</l></lg>
<p><q>अत्र पूर्वः पक्षः वैकृतास्तावन्मन्त्राः प्राकृतकार्य एव विनियुक्ताः
शरा इव बर्हिषां कार्ये । अतः कार्यापहारात् प्राकृतानां निवृत्तिः</q> ।</p>
<p>ननु होमानामभ्यासात् प्राकृता वैकृताश्च मन्त्राः समुच्चीयन्त इत्यत्राह---
<q>न चाभ्यासे कार्यान्तरं मन्त्राणां सम्भवति होमानामभ्यासेपि</q> मन्त्राणां
कार्यान्तरं नास्ति कार्यान्यत्वे हि अभ्यासानुपप(त्तिः)त्तेः तथाभूतस्यैव पुनरनुष्ठान-
मभ्यासः । मन्त्रकार्यभेदे च न तथाभूतत्वं एकत्वे च कार्यस्य तस्मिन्नेव मन्त्रान्तर-
विधानम् । तस्माद्वाधो न्याय्यः ।</p>
<p><q>राद्धान्तस्तु सत्यं प्राकृतकार्ये विधानं कृतत्वात्तु कार्यस्य न मन्त्रा-
भ्यासं न्याय्यं मन्यामहे</q> । सकृदुपदिष्टैः कार्ये कृतेऽर्थवत्ता तदुपदेशस्य जातेति
न मन्त्राभ्यासो युक्‍तः कार्याभ्यासेपि । <q>ननु तस्मिन्नेव कार्ये सत्यभ्यास उप</q>-
﻿<pb n="368"/>
<q>पद्यते न कार्यान्तरे;</q> परिहरति---<q>एतदपि सत्यं न कार्यान्तरे सत्यभ्यास
इति । किमिति तर्ह्यनभ्यासो मन्त्राणाम्</q> । कार्यवन्मन्त्राभ्यासोऽपि 1न्याय्य
इति भावः । उत्तरं---<q>कृतं तदुपदेशेनेति वदामः</q> । अस्यार्थः---मन्त्रोपदेशेन
मन्त्रानुष्ठानं कृतम् । अकृते च तस्मिन् मन्त्राभ्यासे न प्रमाणमस्ति । <q>उपदेश-
सम्पत्त्यर्थो ह्यत्र कार्ययोगो वैकृतानाम् । न कार्यतः कार्ययोगः</q> । कार्य-
मस्तीत्येतावता कार्यं न कर्तव्यम् किन्तूपदेशसम्पत्तये । तस्मात् सकृत्करणेनैवो-
पदेशः सम्पन्न इत्यभ्यासान्तरे बाधायालं भवितुमर्हति । यदि पुनः कार्यत एव
कार्यं स्यात् तदा कार्यस्य विद्यमानत्वात् मन्त्रप्राप्तेः प्राकृतबाध एव स्यात् । न
चैतदस्ति तदाह---<q>कार्यतस्तु बाध एव । न चायं कार्यत इत्युक्तम् ।
तस्मात्समुच्चयः । शेषमुक्तम्</q> ।</p>
<lg><l>।। ५ ।। अग्न‍याधेयस्य नैमित्तिके गुणविकारे दक्षिणादानमधिकं
स्याद्वाक्यसंयोगात् ।। ३० ।।</l></lg>
<p><q>अत्र एकस्मिन् कार्ये विधानादनभ्यासाच्च निवृत्तिरिति स्थिते कथं
पूर्वः पक्षः ? पुनराधाने या दक्षिणा सा प्राकृतदक्षिणाकार्ये विहिता । न
च पुनराधेयस्याभ्यासोऽस्तीति बाध एव युक्‍तो न समुच्चय इति स्थिते
कथं पूर्वः पक्षः</q> ? समाधत्ते---<q>वचनभ्रान्त्या उभयीर्ददातीति वचनमिति
भ्राम्यतः पूर्वपक्षः । भ्रान्तिप्रदर्शनेन च राद्धान्तः</q> । वचनमिदमिति भ्रान्ति-
रेषा । किन्त्वनुवादोऽयं अग्न्याधेये आग्न्याधेयिकीर्ददाति, पुनराधेये पौनराधेयिकी-
रिति राद्धान्तः । <q>लिङ्गमुक्‍तम्</q> ।</p>
<lg><l>।। ६ ।। वासोवत्सं च साप्नान्यात् ।। ३४ ।।</l></lg>
<p><q>उत्तरविवक्षयेति</q>---सत्यमुत्तरन्यायं वक्‍तुमिदमुक्‍तमिति सत्यं नान्यत् ।</p>
<lg><l>।। ७ ।। अर्थापत्तेस्तद्धर्मा स्यान्निमित्तस्याभिसंयोगात् ।। ३५ ।।</l></lg>
<p><q>अत्र तद्धर्मत्वे न ताबन्‍न्यायोऽभिधीयत इत्युक्‍तं भाष्ये । तदयुक्‍तम् ।
उक्‍तं हि यो यस्य कार्ये वर्तते स तद्धर्मान् लभत इति नवमे</q> । तस्मादयुक्तै-
<note>1. R. कार्य इति</note>
﻿<pb n="369"/>
वान्वाहार्यधर्मबाधाशङ्का वासोवत्सयोः । एकग्रन्थेनाह---<q>यदि धर्मप्राप्तिर्नास्ति
कथं प्राप्तिपूर्वको बाधः</q> । प्राप्तिश्चेत् सिद्धं तर्हि तद्धर्मत्वम् । समाधत्ते---<q>प्राप्ति-
रुत्तरविवक्षयेत्येतदर्थमेव तद्‍द्रष्टव्यम् । कथं तर्हि पूर्वमधिकरणम् ? प्राप्तिः
स्मारणीयेति</q> । प्राप्तिं स्मारयितुमेव पूर्वमधिकरणम् । 1यदि प्राप्तिः स्मर्यते तदा
तत्स्मृतौ पूर्वपक्षाश्रयणमयुक्‍तम् । सिद्ध एवार्थः स्मरणीयः । समाधत्ते---<q>नायुक्‍तं
पूर्वपक्षस्मारणम्</q> । सहेतुकं हि स्मारणं निर्विशङ्कमुत्तरोपयोगि भवतीति सप्रतिपक्ष-
मुक्‍तम् । पूर्वपक्षे ह्यस्मारिते तन्निराकरणपूर्वकः सिद्धान्तहेतुर्न शक्यते वदितुम्
अनुक्‍ते च सिद्धान्तहेतौ मन्दबुद्धेः कथमेतदेवमिति शङ्का स्यात् । ततश्चोत्तरचिन्ता
न शक्या कर्तुमिति सप्रतिपक्षमुपन्यस्यते ।</p>
<lg><l>।। ८ ।। दाने पाकोऽर्थलक्षणः ।। ३६ ।।</l></lg>
<p>यदर्था प्राप्तिः स्मारिता तदेवेदानीं चिन्त्यते । <q>तत्र 2वत्से तावत् पाकश्‍चि-
न्त्यते---किं कर्तव्यो नेति । तत्र पूर्वपक्षवादी न्याय्यं पाकं मन्यते । एवं
प्राकृतं अन्नं साधनं यस्य तदन्नसाधनं दक्षिणादानं न पीडितं भविष्यति</q> ।</p>
<p>ननु वत्सो दक्षिणेति श्रूयते कथं तन्मांसं दक्षिणा तत्राह---<q>वत्सोपदेशश्च
प्रकृतिद्रव्यतयाप्युपपन्‍नो भवति व्रीहिभिर्यजेतेतिवत्</q> ।</p>
<p>ननु चात्र वत्सः पच्यमानोऽपि नान्नं भवतीत्यत्राह---<q>भवति च मांसे
अन्‍नशब्दः परमं वा एतदन्‍नं यन्मांसं इति</q> ।</p>
<p><q>एवं प्राप्तेऽभिधीयते---वत्सो दक्षिणेति वत्सस्य दक्षि</q>णात्वं श्रूयते । या
च दक्षकरणी सा दक्षिणा । यच्च दीयते तत् दक्षकरम् । यद्यत्र श्रपणेन वत्समांसं
दीयते न तर्हि वत्सो दक्षिणा । न च प्रदेयप्रकृतितया प्रदेयता भवति । तस्मान्न
मांसलक्षणार्थो वत्सशब्दो वर्णनीयः । व्रीहिभिर्यतेत्यत्र तु यागं प्रति करणत्वं
ब्रीहीणामवगम्यते । भवति च पुरोडाशनिष्पत्तिं अवान्तरव्यापारीकृत्य करणता
व्रीहीणामपि । तेन न तत्र लक्षणा । इह तु दर्शिता लक्षणा । न च कारणादृते
लक्षणा न्याय्येत्युक्‍तम् ।</p>
<note>1. R. यदि प्राप्तिमेव स्मारयितुं</note>
<note>2. A. वासोवत्सयोः</note>
﻿<pb n="370"/>
<p>ननु प्रकृतिवदिति लक्षणाकारणमुपन्यस्तम् । न कारणं भवितुमर्हति प्रकृति-
वदिति कार्यमात्रस्यातिदेशात् । अन्वाहार्यकार्यं प्रकृतिवदित्यतिदिश्यते तदाक्षेपेणचा-
न्वाहार्यं तत्र । वत्सेनान्वाहार्यकार्ये विहिते बाधितेऽन्वाहार्ये न लक्षणाकार्यमस्ति
अनन्नस्यैवान्नकार्ये विधानात् । तदाह---<q>वत्सेन च तस्यान्वाहार्यकार्यस्य
सिद्धेः न पाकप्राप्तौ प्रमाणमस्ति पाकस्यान्नहेतुत्वात्</q> । तस्मात् <q>श्रुतोप-
देशसिद्ध‍यर्थं वत्स एव दातव्यः</q> । पाके हि उपदिष्टार्थविनाशः स्यात् ।
<q>ननु च अदनीयेनानमनं प्रकृतौ तेन विकृतावप्यदनीयेनैवानतिः कर्तव्या ।
ततश्च तत्सिद्ध‍यर्थं पाकोऽपि कर्तव्य इति</q> ।</p>
<p>परिहरति---<q>न, तस्यादनीयत्वस्यानुषङ्गिकत्वात् अन्वाहार्यस्वरूपे-
णादनीयत्वमनुषज्यते न तु पृथक् शब्देन तस्य विधानमस्ति</q> । अन्नमात्रं
शब्दार्थो नादनीयत्वं; तदिदमुक्तं---<q>न पुरुषसंस्कारायेदं दानं भवतीति</q> । न
पुरुषतृप्‍त्यर्थमिदं दानं भवतीत्यर्थः ।</p>
<lg><l>।। ९ ।। पाकस्य चान्नकारितत्वात् ।। ३७ ।।</l></lg>
<p><q>युक्तं वत्से उपदेशार्थविनाशात् पाको न क्रियत इति</q> । एकग्रन्थेनाह
---<q>वाससि तर्हि अविनाशात् क्रियतां पाकः</q> । पक्वमपि वासो वास एव ।
इदानीमाक्षिपति---<q>ननु वासस्यपि कार्याभावान्निवृत्तिः</q> सिद्धैव । पाककार्य-
मन्वाहार्ये प्रसिद्धं वाससि नास्ति द्वारलोपात् वासस्यपि पाको बाधनीयः । न च
शब्दार्थसम्पत्तये पदार्थाः क्रियन्ते, किं तर्हि ? कार्यार्थतयेत्युक्तम् । तस्मान्मन्दमत्र
निराकरणीयम् । समाधत्ते---<q>विकारमात्राशङ्कया कार्यसम्भवं मन्यते पूर्वपक्ष-
वादी</q> । अस्यार्थः---पूर्वपक्षवादी पाक्यविकारमात्रं पाककार्यं मन्यते । सम्भवति
च वासस्यपि पाकाद्विकारः तेन नास्ति द्वारलोप इति पूर्वः पक्षः ।</p>
<p><q>राद्धान्तस्तु विशिष्टविकारार्थो लोके पाकःप्रसिद्धः । कोऽसौ विशिष्टो
विकारः ? अन्नशब्दाभिधाननिमित्तमिति ब्रूमः</q> । यस्मिन् सति अन्नशब्दवाच्यता
भवति स विकारोऽन्वाहार्ये कार्यतया सम्मतः । न च पच्यमानं वासोऽन्नतां
प्रतिपद्यते इत्यत्रापि वत्स इव पाकस्य निवृत्तिः ।</p>
<lg><l>।। १० ।। तथाऽभिधारणस्य ।। ३८ ।।</l></lg>
﻿<pb n="371"/>
<p><q>अभिधारणमिदानीं चिन्त्यते - किं वत्से वाससि चाभिधारणं कर्तव्यं
नेति । अत्र पूर्वपक्षवादी अदृष्टसंस्कारमभिधारणेनान्वाहार्यस्य मन्वानो-
ऽभिधारणस्य कर्तव्यतां मन्यते ।</q></p>
<p><q>राद्धान्तस्तु---न हि दृष्टे सम्भवति अदृष्टकल्पना न्याय्येति हेतोः
स्वादिमैवाभिधारणस्य प्रयोजनं ऋत्विजामानतावुपयोगात्</q> । यथा हि
स्वादुनाऽन्नेनानमन्ते न तथेतरेणेति लोकप्रसिद्धम् । न च तेन स्वादिम्ना वत्से वाससि
च प्रयोजनमस्ति अनदनीयत्वात्तयोः । अदनीयद्रव्यवर्ती हि स्वादिमा पुरुषानता-
वुपयुज्यते । न पुनरनदनीयवर्त्यपि इति प्रयोजनाभावादभिधारणं बाध्यते ।</p>
<lg><l>।। ११ ।। द्रव्यविधिसन्निधौ सङ्ख्या तेषां गुणत्वात्स्यात् ।। ३९ ।।</l></lg>
<p><q>कःपुनरस्याधिकरणस्य बाधलक्षणे प्रसङ्गः ?</q> उत्तरं---<q>दक्षिणाबाध-
सिद्ध‍यर्थमौपोद्धातिकमिदमधिकरणम्</q> । वर्णयिष्यते हि सङ‍ख्यायुक्तानां भागशः
कार्त्स्‍न्येन च बाधः । यदि हि गवां सङ‍ख्यासम्बन्धः तदा विकृतिषु सङ‍ख्यान्तरश्रवणे
तासामेव बाधः । तत्रर्त्विग्भागे सङ‍ख्यान्तरश्रवणे गोगतस्यैव भागस्य बाधः केवल-
सङ्ख्यान्तरश्रवणे कृत्स्‍नानामेव गवां बाध इति । न केवलमिदमधिकरणमेवमर्थं
<q>विभागेन च दानमिदमर्थतयैव चिन्त्यते</q> । परिषदधिकरणमप्युपोद्धातभूत-
मित्यर्थः । तस्मादस्ति बाधलक्षणे प्रसङ्गोऽस्याधिकरणस्य ।</p> 
<p>ननि <quote>‘तस्य द्वादशशतं’</quote> इति तच्छब्देन 1प्रकृतत्वात् क्रतुरेवोच्यते न गवादिः
तत्कथं गवादिपरं तच्छब्दं गृहीत्वा विचार इति तत्राह---<q>तस्य शब्दं क्रतोरपनी-
यैषा चिन्ता</q> । द्रव्याणामेव तच्छब्देनावमर्श इति चिन्तेयम् । अभ्युपगम्यापि
तस्यशब्दान्तः पातिनां द्रव्याणां गवामेव सङ्ख्यासम्बन्ध इति वक्‍तुं कृत्वा चिन्तेयम् ।
<q>तत्रागृह्यमाणविशेषो वा सर्वेषां सङ्ख्या सम्बन्धहेतुः । तेन प्रत्येकं
सङ्ख्यासम्बन्धः एकेन वा कृतार्थत्वात् येन केनचित् एकेनेत्ययमेव
विशेषहेतुः ।</q> अस्यार्थः---सङ्ख्या गवादयश्च दक्षिणया सम्बध्यन्ते । तत्रारुणैक-
हायनीन्यायेन द्रव्यमाश्रित्य सङ्ख्याया अन्वयोऽनुभवनीय इति यत्किञ्चिद् द्रव्य-
माश्रीयते न सर्वाणीति । चशब्दयोगाद्वा संहतिः सङ्ख्यासम्बन्धिनीति प्रतिभा ।
<note>1. R. प्राकृत</note>
﻿<pb n="372"/>
यद्यपि सङ्ख्या आश्रयमात्रमपेक्षते तथापि चशब्दश्रवणे द्रव्याणां समुच्चयोऽवगम्यते ।
स एव च सङ्ख्यासम्बन्धी भविष्यतीति प्रतिभामात्रम् ।</p> 
<p><q>आनन्तर्याद्वा भाषाः सम्बन्धिनः तदनन्तरं सङ्ख्याश्रवणात् ।</q>
सङ्ख्यामात्रव्यावहारिकतया प्राणिनः सङ्ख्यासम्बन्धिनः । सङ्ख्यामात्रेण व्यावहा-
रिकाः व्यवहाराय प्रभवन्ति प्राणिनः न भाषादय इव कुडबाद्यवच्छेदापेक्षिणः । तेन
सापेक्षत्वात् व्रीह्यादीनां न सङ्ख्यासम्बन्धः । किन्तु प्राणिनामेव । उपकाराधिक्याद्वा
गोष्वश्‍वेषु च प्रसक्तिः । ऋत्विजो हि महत्युपकारे वर्तन्ते । उपकुर्वतां चोपकारः
कर्तव्य इति सदाचारः । तेन महोपकारा गावोऽश्वा वा सङ्ख्यासम्बन्धिनः । अस्मिंश्च
पक्षेऽश्वः प्रतिषेधान्निवर्तते । उभयतोदतां व्यवहारो हि विप्रतिषिद्ध इति न
प्रचुरोपयोगा अश्वाः । तेन तेऽपि सङ्ख्यया न सम्बध्यन्ते । किन्तु गाव एव
प्रचुरोपयोगित्वात् । महाभागा हि ताः ।</p>
<p>अत्राधिकरणे प्रत्येकं 1सङ्ख्यासम्बन्धो द्रव्यप्राधान्येनाशङ्कितः । तत्र
चोद्यमाह---<q>ननु द्रव्यप्राधान्यपक्षोपन्यासोऽसकृन्नवमे निराकृतः । तेन
किमित्युपन्यस्यते ।</q> द्रव्यमात्रसम्बन्धे हि आनर्थक्यमुदितम् । परिहारमाह---
<q>उपादानत आनर्थक्यं परिहिृयत इत्यभिप्रायो द्रव्यप्राधान्यवादिनः ।</q>
यथा पश्वादीनामेकत्वादिकं द्रव्यमात्रसम्बन्ध्युपादानतोऽनर्थकं भवति उपादानशेष-
त्वात् तथेयमपि सङ्ख्येति । <q>कथं तर्हि अयं पक्षो निराक्रियते निराकरणीय-
श्चायम् । अनिराकृते हि अरुणान्यायो नावतरति</q> । अनवतीर्णे च तस्मिन्
गोमात्रसम्बन्धो न सङ्ख्यायाः स्यादित्यत्राह---<q>प्रातिपदिकोपात्ततया नोपा-
दानतः शेषत्वं सम्भवतीति निराकरणम् ।</q> प्रातिपदिकोपात्ता हि सङ्ख्या
क्रिययैव शब्दात् सम्बन्ध्यते इत्यरुणान्यायेन विनियोगशेषत्वमेव स्यात्,
नोपादानशेषत्वम् । विभक्‍त्यभिहिता तु प्रातिपदिकमात्रसम्बन्धिनी श्रुत्यैव विभक्त्या-
ऽभिधीयत इति भवत्युपादानशेषः । भवत्वरुणान्यायः तथापि चशब्दार्थः किमिति
सङ्ख्यासन्बन्धी न भवतीत्यत्राह---<q>चशब्दार्थः पुनः नैवान्वयी । अन्वितार्थाभि-
धायिनो ह्येते ।</q> अस्यार्थः---चशब्दस्यार्थो न पदार्थान्वयभाग्भवति समुच्चय-
शब्दवत् निष्कृष्टस्यार्थस्य चशब्देनानभिधानात् । न हि भवति चः शोभन इति ।
किन्तु परान्वितं परोपश्लिष्टं स्वार्थ निपाता अभिदधति ।</p>
<note>1. R द्रव्यं प्राधान्येनाशङ्कितम्</note>
﻿<pb n="373"/>
<p>ननु च यदीह न समुच्चितानां सङ्ख्यासम्बन्धः कुतस्तर्हि तेषां समुच्चयश्च-
शब्देन द्योत्यत इत्यत्राह---<q>दक्षिणान्वयेन चशब्दश्चरितार्थः समुच्चितानां
दक्षिणात्वमिति वक्ष्यते</q> इति चशब्दार्थो निरस्तः । सङ्ख्यासम्बन्धितया
व्यवहाराभावात् अप्राणितो निरस्ताः । न हि कुडबादिनिरपेक्षं केवलसङ्ख्या-
मात्रावच्छिन्नैः व्रीह्यादिबीजैः लोके व्यवहारोऽस्ति । तेन व्यवहाराननुरूपत्वात् न
तेषां सङ्ख्यासम्बन्धः ।</p>
<p>ननु सर्वे प्राणिनः संहताः सङ्ख्यया किमिति न सम्बध्यन्ते इत्यत्राह---
<q>एकेनापि प्राणिना सङ्ख्योपपद्यत इति प्राणिमात्रनिरासः । मात्रशब्दश्चात्र
साकल्यार्थः । निरस्ते च प्राणिमात्रे एकप्राणिमात्रसम्बन्धे स्थिते मुख्य-
त्वात् प्रथमोपनिपातित्वात् महोपकारित्वात् अप्रतिषिद्धत्वाच्च गाव एव
सङ्ख्यासम्बन्धिन्यः इति निरूपितम् ।</q> तथा च दर्शनमित्युक्तम् ।</p>
<lg><l>।। १२ ।। तत्र दानं विभागेन प्रदानानां पृथक्‍त्वात् ।। ५० ।।</l></lg>
<p><q>ननु परस्वत्वापादनान्तो ददातिरिति लोके प्रसिद्धत्वात् पृथक्‍त्वेन
चर्त्विजामुत्पत्तेः पूर्वपक्ष एवात्र न संवर्तते</q> । यदि हि स्वत्वत्यागमात्ररूपो
ददात्यर्थः स्यात् तदा विभागमन्तरेणापि त्यागस्य शक्यत्वात् अनियमेन दानं
युक्तमेवाशङिकतुम् । न च तदस्ति । न हि त्यागमात्रे दानशब्दं लोकः प्रयुङ्क्ते ।
किन्तु य एव परस्वत्वापादनान्तः त्यागः तत्रैव दानशब्दो लोके प्रसिद्धः । यदि च
भेदेनर्त्विजामुत्पत्तिः न स्यात् एक एवर्त्विक् 1तदापि विभागानियमेन दानं
संवर्तेत । भिन्नाश्चर्त्विजः । तान् प्रत्यविभागेन न शक्यं दानं कर्तु, (म्) मिति ।</p>
<p>ननु कथमशक्तिः ? यदि तावत् स्वत्वापादनान्तत्वं न सम्भवतीत्युच्येत
कथमसम्भवः । भवति हि अविभक्तमपि मध्यगं द्रव्यं 2सम्भूयसमुत्थायिनां भ्रातॄणां च
पितापुत्रयोर्देम्पत्योश्च । अन्यथा हि कुलाययज्ञादीनामनुत्पत्तिरेव3 आर्जनं स्वत्वा-
पादकमित्युक्‍तं चतुर्थे । यदाऽऽर्जनमेव साधारणं तत्र स्वत्वमपि साधारणमेव
कथमन्यदीयमन्यस्येति नाशङ्कनीयम् । प्रतिपत्तिविरोधोऽयं न वस्तुविरोधः । तत्र
<note>1. A तद विभक्तमपि मध्यगानियमे प्राप्ते</note>
<note>2. R. संसृष्टानां भ्रातॄणां</note>
<note>3. R. मनुत्पत्ति</note>
﻿<pb n="074"/>
यन्मध्यगं स्वं तत्रान्यदीयस्य सतो नान्यदीयतयाऽवगतिः किन्तु युगपदेव साधारण-
तया; यथा---यदातिथ्यायां बर्हिरिति ।</p>
<p>अथोच्येत यद्यपि भवति किञ्चित्स्वं मध्यगमपि तथापि युगपत् बहून्
स्वामिनः प्रति न शक्यते स्वत्वमापादयितुमिति नाशक्‍तौ कारणं वाच्यम् ।</p>
<p>इदमुच्यते---परमुद्दिंश्य त्यागं कुर्वाणो हि दाता परस्वत्वापादनान्तं ददा-
त्यर्थमभिनिष्पादयति । न च युगपत् बहव एकेनोद्देष्टुं शक्यन्ते अन्योन्यनिर-
पेक्षाः अनापन्नसमुदायभावाश्च । देयास्तु बहवोऽन्योन्यनिरपेक्षा अपि सङ्ख्याद्यवच्छे-
दात् । गवादयश्च शतं सहस्रं वा शक्यन्त एव युगपद्‌बुद्धिस्थीकर्तुम्1 परमुद्दिश्य च
त्यक्‍तुम् । क्रमेण तूद्दिश्य त्यागे त्यक्तस्य पुनस्त्यागानुपपत्तेः द्वितीयादित्यागानुपपत्तिः ।
नाप्यन्योन्यसापेक्षान् युगपदुद्दिश्य त्यागोपपत्तिः । तथाभावेन च तेषां अनपेक्ष-
त्वात् । चैतन्येन हि स्वामी । न चैतन्येऽन्योन्यापेक्षत्वं पुरुषाणाम् । अतोऽन्यो-
न्यापेक्षाणां स्वामित्वं न सम्भवतीति पूर्वपक्ष एवात्राधिकरणे न संवर्तते । समाधत्ते---
<q>सत्यं तथापि लोक2व्यवहारोऽयथार्थो दृश्यते</q> व्यामोहमूलः । यथा केनचिन्मी-
मांसाज्ञानविकलचेतसा परिषदे दीयतेऽदृष्टार्थम् । यदा च कृपया दृष्टार्थं महाजनाय
दीयते । तेच स्वयमेव विभजन्ति विभागेन च कर्म कुर्वते । तद्दर्शनात् कस्य
चिन्मन्दधियः इयमाशङ्कोदयते---अविभज्यापि च दक्षिणा दातव्येति । तस्मात्
व्यावहाराद्व्यामोहमूलात्3 कस्यचिदविभज्यापि दातव्येति भ्रान्तिरुदयते । तदपनय-
नार्थमिदमधिकरणम् ।</p>
<p>अत्र चोदयति---<q>यद्येवं यदि लोके परिषदेपि दानव्यवहारोऽस्ति
तदा कथमिदमुपगम्यते प्रत्येकं दानपदार्थो4 निष्पद्यते न परिषदीति ।
यावता लोकव्यवहारबलेन एवमेव किमिति न भवति ।</q> परिहरति---<q>अत्र
पदार्थविदः स्वीकरणपर्यन्तं ददात्यर्थं ब्रुवते ।</q> परस्वीकारपर्यन्तो ददात्यर्थ इति
शब्दार्थंविदो वदन्ति । <q>किंपुनस्तत्र भवतां प्रमाणं</q> स्वीकारपर्यन्तो ददातिरित्यत्रेति ।
<note>1. P. बुद्ध‍या स्वीकर्तुम्</note>
<note>2. A व्यवहारे</note>
<note>3. R व्यवहारमूलतया</note>
<note>4. P ददात्यर्थी</note>
﻿<pb n="375"/>
<q>षष्ठ्यन्तादितरेभ्योपि दृश्यत इति</q> त्रल् । उत्तरं---<q>लोक एवैषां प्रमाणम् त्याग-
मात्रे ददातेरप्रयोगात्</q> । भवतु परस्वीकरणान्तो ददातिः तथापि कथं परिषदे दाना-
नुपपत्तिः इत्यत्राह-<q>परिषदे यद्दत्तं तत्र परिषदिनो वक्तारो भवन्ति परेण
प्रापितं नास्माकमिदमद्यापि स्वमिति</q> । तथा च लोकयात्राविदः परिषद्येकेन
कृतं दत्तमकृतमदत्तं मन्यन्ते । तत्कस्य हेतोः अस्वामित्वादिति गम्यते । दत्ते परिषदः1
स्वामित्वाभावात् न स्वीकरणान्तो ददातिः परिषद्युपपद्यते । प्रत्येकदाने नैतद्‌द्वयं
पूर्वोक्तमस्ति । तत्र प्रतिग्रहीतारोऽस्माकमिदमिति मन्यन्ते । लोकयात्राविदश्च
दत्तमेतदिति मन्यन्ते । तेन तत्र स्वीकरणमस्ति । तस्मात् पदार्थविदां साधुनिर्णयः
स्वीकरणपर्यन्तो ददातिः इति । स च परिषदि नोपपद्यत इति । यावेव चोद्यपरिहारौ
तावेव पूर्वोत्तरपक्षाविति । शेषमुक्तम् ।</p>
<p>अत्र चोदयति---<q>युक्तमेतत्परिषदि स्वत्वं न निष्पद्यत2 इति दाना-
निर्वृत्तिस्तु कथं ?</q> त्यागमात्रं दानं मन्वानस्य चोद्यम् । तदेवाह---<q>उभयत्र
दत्तमिति प्रयुञ्जते दातारः प्रतिग्रहीतारश्च</q> यत्परिषदे दत्तं यच्च प्रत्येकं तत्रोभयत्रापि
दत्तमिति प्रयोगः तेन परिषद्यपि दानं निष्पद्यत एव । तस्मान्नायं निर्णयहेतुः ।</p>
<p>अत्रोच्यते---अयमेव निर्णयहेतुः यापूर्वमुक्तः यदि हि स्वीकरणादृतेपि
दानानिर्वृत्तिः तदा त्यागदानशब्दौ पर्यायौ स्याताम् । पर्यायत्वं लोके प्रसिद्धम् । नचा-
न्यथा पर्यायत्वसिद्धिः । तस्मात् स्वीकरणान्तो ददातिः । तथा च लौकिकाः
परेणास्वीकृते दत्तेपि स्वामिना सङ्कल्पितमिदं नाद्यापि दीयत इति ब्रुवते । तस्मात्
स्वीकरणान्तो ददातिः । अतः परिषदे दत्तमिति यः प्रयोगः असावुपक्रम एव समाप्ति-
पर्यन्तस्य वाचकः प्रयुज्यते । त्यागोपक्रमः स्वीकरणपर्यन्तो ददातिरिति । तेन
त्यागमात्रे दानोपक्रमे लक्षणया प्रयुज्यते । न केवलं लक्षणया त्यक्तमात्रे दत्तशब्दः
अपि तु सङ्कल्पितेऽपि ददातिं प्रयुञ्जाना दृश्यन्ते दत्तमेदायुष्मता यत्सङ्कल्पितमिति ।
तस्माल्लक्षणयापि प्रयोगदर्शनात् न प्रयोगमात्राच्छब्दार्थव्यवस्थितिः । <q>यदि न
प्रयोगाच्छब्दार्थव्यवस्थितिः कथं तर्हि ?</q> उत्तरं---<q>यत्र न सम्बन्ध्यन्तर-
बलादवगतिः स शब्दार्थः इति ।</q> यः पदार्थान्तरसम्बन्धानपेक्षः शब्दादर्थो-
<note>1. R तेन परिषादिनां</note>
<note>2 R. नोपपद्यत इति</note>
﻿<pb n="376"/>
ऽवगम्यते स शब्दार्थः । यः पुनः सम्बन्ध्यन्तरबलेनार्थोऽवगम्यते स गौणो
लाक्षणिको वा भवति । अत्र च देवदत्ताय गावो दीयन्तां इत्युक्ते स्वीकरणान्त एव
ददात्यर्थः प्रतीयते परित्यागमात्रेप्यनन्वयो नास्ति । तथापि येयं स्वीकरणान्तप्रतीतिः
सैव शब्दमात्रनिबन्धनेति गम्यते । परिषदे दत्तमिति या त्यागमात्रावगतिः परिष-
त्पदार्थसम्बन्धबलादिति नासौ शब्दमात्रनिबन्धना । <q>यदि परिषदे दानानुपपत्तिः
कथं तर्हि परिषदे दानं लौकिकानाम्</q> । उत्तरं---<q>भ्रान्त्येति वदामः चैत्य-
वन्दनादिवत्</q> । यथा निर्मूलमपि चैत्यवन्दनात् स्वर्गो भवतीति व्यामोहेनाद्रियमाणा
भ्रान्त्या चैत्यवन्दनादिकं कुर्वते तथेहापि नावश्यमव्यामोहादेव लौकिकव्यवहारः
प्रायेण व्यामोहपूर्वक एव लौकिको व्यवहारः । अत एव परीक्षणमपि न्यायविदां
प्रवृत्तम् । यदि भ्रान्त्या लोको न व्यवहरति तदा किं परीक्षणेन ? तदाह---
<q>परीक्षणं च न्यायविदां लौकिकव्यवहारमूढतयैव प्रवृत्तम्</q> । तस्मात् सप्रमाण
एवायं निर्णयः पदार्थविदां स्वीकरणपर्यन्तो ददातिरिति स्थितम् ।</p>
<lg><l>।। १३ ।। समं स्यादश्रुतत्वात् ।। ५३ ।।</l></lg>
<p>कथं पुनः पक्षद्वयेपि समाख्यानिर्देशः; यदा समं दान यदा च कर्मानुरूप्येण
तदा कथमर्ध्यादिसमाख्यानिर्देशः ? परिहरति---<q>अभ्युदय एव द्वादशाह एवेति
मन्यते</q> । अस्यार्थः---द्वादशाहे समाख्यानिर्देशः तेन परं तत्रैव भवत्वेषा भागकल्पना
न पुनः क्रत्वन्तरे भवितुमर्हति । द्विविधश्च द्वादशाहः - सत्रमहीनश्च । तत्र यद्यपि
सत्रे दानानुपपत्तिः तथाप्यहीने भविष्यति । <q>राद्धान्तवादी त्वविधानात्प्राकृतं
तदित्याह</q> । अस्यार्थः - इदं वाक्यं सत्रभूते, तत्र न दानभागविधिः किन्तु सिद्ध-
वद्भागसन्बन्धेनायमृत्विजां व्यपदेशो यजमाने प्रयुक्तः । न ह्यन्यथा प्राकृतं(तिकं)विना
सिद्धवदभिधानोपपत्तिः । अतः समाख्यातः तथाभूतो भाग इत्यवगम्यते ।
तथाभूतभागसम्बन्धश्च कर्मकरस्योपकारविशेषं विना न भवतीत्युपकारविशेषोऽपि
कल्प्यते । तदाह---<q>अतस्समाख्यात उपकारविभागवत् दक्षिणाविभागः ।</q>
कथं पुनरुपकारविशेषोऽवगम्यते कर्मविशेषमन्तरेणेत्याशङ्क्याह---<q>सर्वं शब्दावगम्यं
चोदनास्विति स्थितम्</q> । यद्यल्पमपि कर्म कुर्वाणो महान्तमुपकारं करोतीति
शब्दात् प्रतीयते कःशक्नोत्यन्यथाकर्तुमिति ।</p>
<lg><l>।। १४ ।। तस्य धेनुरिति गवां प्रकृतौ विभक्तचोदितत्वात्
सामान्यात्तद्विकारः स्यात् यथेष्टिर्गुणशब्देन ।। ५६ ।।</l></lg>
﻿<pb n="377"/>
<p>ननु तस्य धेनुर्दक्षिणेति श्रूयते । ततश्च सर्वेषां गवादीनां धेन्वा निवृत्तिर्युक्ता ।
कथमत्र संशयः? किं धेनुर्गवां निवर्तिका उत कृत्स्‍नक्रतुदाक्षिण्यस्येति । अत्राह---
<q>अत्र विभागाविभागनिबन्धनः संशयः</q> । यदि विभक्ता दक्षिणा तदा गोरन्यापि
दक्षिणा1 धेनुर्गवां निवर्तिका । अथ त्वविभक्ता ततः सर्वेषां निवर्तिकेति । <q>विभागा-
विभागसंशयः पुनः कथं</q> ? उत्तरं---<q>विशेषानवगमात्</q> । उभयथा च वाक्यार्थोप-
पत्तेः यदि गवादयः आनतय इत्युच्यन्ते तथापि वाक्यार्थ उपपद्यते, प्रत्येकं दक्षिणा-
त्वेप्युपपद्यत इत्यर्थः । अथानतिर्गवादय इत्युच्यते तथाप्युपपद्यते वाक्यार्थः यदि
समस्तं दाक्षिण्यं तथाप्युपपद्यत इत्यर्थः । यस्मादुभयथापि वाक्यार्थोपपत्तिः तस्माद्वरं
गवादय आनतय इत्युक्तम् । एवं चोदकानुग्रहो भविष्यति द्रव्यान्तराणामबाधात् ।
स्वतन्त्रनिर्देशश्च समर्थितो भविष्यति । गौश्चाश्वश्चेति ।</p>
<p><q>ननु शब्दान्न स्वतन्त्रावगतिः । अपितु समुच्चीयमानानामवगतिः ।</q>
परिहरति---<q>नास्वतन्त्रावगतिः ।</q> अवगम्यमाननिर्देशार्थत्वाच्चकारस्य योऽर्थः
प्रमाणान्तरेण प्राप्तः तमेव निपाता वदन्तीत्यर्थः । तदाह---<q>सत्यन्वये
योऽर्थोऽवगम्यते तस्यायं प्रतिनिर्देशकः 2न पुनरन्वयभाजमर्थमाचष्टे ।</q> 
चशब्दाभिहितो नार्थान्तरेणान्वयं भजते समुच्चयशब्दवदिति वैधर्म्यदृष्टान्तः । दर्शितं
चैतत् । न चात्र समासः येनेतरेतरयुक्ताः समाहृताश्च दक्षिणया सम्बध्यन्ते ।
तस्माद्विभक्‍तं दाक्षिण्यमिति सिद्धम् । अतश्च गवां निवर्तिका धेनुः ।</p>
<p>एवं प्राप्तेऽभिधीयते---<q>एकं दाक्षिण्यं, कुतः ? एकवचननिर्देशात्
दक्षिणेति । यदि गवादीनां प्राधान्येन निर्देशः तदा दक्षिणाः इति
बहुवचनं स्यात् । गुणवचनानां आश्रयतो लिङ्गवचननिर्देशात् । यथा
अग्‍नीषोमौ देवतेति ।</q> अस्यार्थः---यदि प्रत्येकं दक्षिणा स्यात् तदा गवादीनां
दक्षिणात्वं ज्ञापनीयम् । ततश्च गवादयः प्रधानं प्रधानसङ्ख्यानुरोधेन गुणेषु
सङ्ख्यानिवेश इति बहुवचनं स्याद्दक्षिणा इति । यथा अग्‍नीषोमौ देवते । आग्‍नेये
सौम्ये च कर्मणि अग्‍नीषोमीयचोदनार्थाभिप्रायेणेदमुच्यते इति मत्वा चोदयति---</p>
<note>1. R. गोमात्रस्यापि दक्षिणात्वात्</note>
<note>2. R. कः पुनः</note>
﻿<pb n="378"/>
<p><q>ननु चाग्‍नीषोमौ देवता किमिदमुच्यते देवते इति</q> । परिहरति---
<q>प्राधान्यनिर्देशप्रदर्शनपरमिद भाष्यकारस्य न पुनरग्‍नीषोमीयचोदनार्थपरम्</q> ।
तत्राग्‍नेः सोमस्य च देवतात्वं गुणभूतं निर्दिश्यते तत्प्रदर्शनपरमिदं भाष्यकारस्य
वचनं न पुनरग्‍नीषोमीयं पशुमित्यादिचोदनासिद्धो योऽर्थः तत्परमिदमुच्यते ।
कथमिदमवगम्यते प्राधान्यनिर्देशप्रदर्शनपरमिति अग्‍निरदेवतेति चोदनार्थपरे
दर्शनात् । मनोताधिकरणेऽग्‍नीषोमीयचोदनार्थं प्रदर्शयन्नग्नेरदेवतात्वमाह भाष्यकारः ।
तेनाग्नीषोमीयचोदनासिद्धमिदं नोच्यते । अन्यथाहि तेन सह विरोधः स्यात् ।
चशब्दबलेन समुच्चितं दक्षिणेत्युक्तमिति मन्वानश्चोदयति---<q>ननु न चशब्दोऽ-
न्वयभाजं निर्दिशति</q> । परिहरति---<q>केनोक्तं निर्दिशतीति । अत्राप्य-
न्यतोऽन्वितस्यैव1 निर्देशकः</q> एकवचनान्तदक्षिणाशब्देन योऽवगतः स एव
चशब्देन द्योत्यते ।</p>
<p><q>नन्वेवं सति इतरेतरयोगः समाहारो वा प्राप्‍नोति</q> । यदि परस्पर-
सापेक्षत्वं दाक्षिण्ये तदा इतरेतरयोगः समाहारो वा प्राप्‍नोति । उत्तरं---<q>प्राप्‍नोतु
को दोषः</q> । दोषं दर्शयति---<q>समासेन भवितव्यम्</q> । परिहरति---<q>न भवितव्यं
समासेन वावचनाद्भगवतः पाणिनेः</q> । एवं चैकं दाक्षिण्यं दृष्टप्रयोजनं भवति
इतरथा बहूनां मध्ये एकेनैव दृष्टार्थस्य सिद्धत्वात् अन्येषां दाक्षिण्यानां अदृष्टार्थ-
कल्पना ।</p>
<p><q>ननु विकल्पो भविष्यति । उच्यते । उपदेशाभिप्रायेणेदमुच्यते</q> ।
एकस्मिन्‍नुपदिष्टे परोपदेशोऽदृष्टार्थः अनपेक्षितविधिः स्यादित्यर्थः । एष दोषः
परिहृतो भविष्यति एकस्मिन् दाक्षिण्ये । अतश्चैकं दाक्षिण्यं कृत्स्‍नस्य च धेनुर्निवर्ति-
केति सिद्धम् ।</p>
<lg><l>।। १५ ।। एकां पञ्‍चेति धेनुवत् ।। ५९ ।।</l></lg>
<p><q>ननु च गोष्वेव सङ्ख्यामात्रविधिर्युक्तः अतः कथं कृत्स्‍नक्रतु-
दाक्षिण्यस्य निवृत्त्याशङ्का</q> ? यदि च दाक्षिण्ये गोमात्रविधिः सङ्घ्याविधिश्च
तदा वाक्यभेदः तत्राह---<q>अत्र विशिष्टाविधानात् पूर्वपक्षः</q> दक्षिणैव गोविशिष्टां
<note>1. R. अन्वषावगतस्यैव</note>
﻿<pb n="379"/>
सङ्ख्याविशिष्टा च विधीयते । नन्वेवं दक्षिणान्तरे विहिते कथं प्राकृतस्य निवृत्तिः
इत्यत्राह---<q>कृतत्वात्प्राकृतस्य कार्यस्य धेन्वा</q> । ननु ते लक्षणा स्यात् क्रतु-
दाक्षिण्यस्य प्राकृतस्य निवृत्तिः ।</p>
<p>अत्र भाष्यकारः <q>त्रिवत्सश्च तथा च लिङ्गदर्शनम्</q> इति सूत्रद्वयं अन्तरा-
गर्भिण्याश्रयणेन व्याख्याय पुनश्च तत्परित्यज्य पूर्वपक्षे लिङ्गदर्शनपरत्वेन वर्णितवान् ।
तदाह---<q>अन्तरागर्भिणीन्यायमुपन्यस्य तस्यानुचितत्वात् तत्परिहाराय
लिङ्गत्वेन सूत्रद्वयमुपवर्णितवान्</q> । ततश्च सङ्ख्यामात्रविधानेन राद्धान्तमभिधाय
गोषु सङ्ख्यामात्रं विधीयत इत्येवं राद्धान्तमभिधाय न लिङ्गवैषम्यमुपवर्णितम्
यत्पूर्वपक्षे सूत्रद्वयेन लिङ्गमुक्तम् तेन सह वैषम्यं नोक्तम् । तत्रायमभिप्रायः---
अन्तरागर्भिण्यैव वैषम्यमुक्तं या सा पूर्वमन्तरागर्भिण्युक्ता तयैव लिङ्गवैषम्यमुक्‍तं
युक्‍तम् । साण्डस्य क्रयद्रव्यमात्रनिवर्तकत्वं क्रीणातिसम्बन्धेन विधानात् तस्य । इह
तु न दक्षिणासम्बन्धेन गवां विधानम् । किन्तु गोसम्बन्धितया सङ्ख्यामात्रविधानमिति ।
ननु त्यक्ताऽन्तरागभिणी । कथं तया वैषम्यमुक्तं इत्यत्राह---<q>इह त्वन्तरागर्भिणीत्वं
निराक्रियते न पुनर्युक्त्यभिधानम्</q> । अन्तरानुप्रवेशो नास्तीत्युक्तम् ।
न्यायस्तु शोभन एव । तेन भवति वैषम्यमित्युक्तम् ।</p>
<p><q>ननु तत्रापि त्रिवत्सेऽपि वयोमात्रविधानात् एकां पञ्‍चेत्यनेन
तुल्यम्</q> । यथा गोषु सङ्ख्यामात्रविधिः तथाऽत्र ऋषभे त्रिवत्सविधिः । परिहरति-
<q>न तुल्यम् विशिष्टवयोवचनत्वात्</q> । न च द्रव्यं द्रव्यान्तरे विधातुं शक्यते ।
द्रव्ये तु सङ्ख्यामात्रविधानं सुकरम् । तस्माद्वैषम्यम् । केवलं तु वयोमात्रविधानेऽङ्गी-
क्रियमाणेऽशब्दार्थतैवाभ्युपगता भवति ।</p>
<lg><l>।। १७ ।। प्राकाशौ तथेति चेत् ।। ६३ ।।</l></lg>
<p>ननु हिरण्मयौ प्राकाशावध्वर्यवे ददाति इत्यध्वर्युसम्बन्धेऽवगम्यमाने कथं
कृत्स्‍नस्य क्रतुदाक्षिण्यस्य निवृत्त्याशङ्का यावता तद्भागविकार एवेत्याशङ्क्याह---<q>अत्र
विशिष्टानुवादभयात्पूर्वपक्षः</q> । यद्यध्वर्युविशिष्टदानानुवादेन प्राकाशविधिः स्यात्
तदा विशिष्टानुवादलक्षणो वाक्यभेदः स्यात् । तस्मादध्वर्युशब्दो न विशेषकः ।
तेन दानमात्रे प्राकाशविधिः ऋत्विङ्‌मात्रप्रदर्शनार्थश्चाध्वर्युशब्दो यौगिकः ।</p>
﻿<pb n="380"/>
<p>ननु चाध्वर्युप्राकाशसम्बन्ध एव विधीयतामित्यात्राह---<q>आनन्तर्यं च
विभक्‍त्योः सम्बन्धायोग्यत्वेन नादृतम्</q> । यद्यप्यानन्तर्यमनयोः तथापि
द्वितीयाचतुर्थ्योः परस्परसम्बन्धायोग्यत्वान्नाध्वर्युपरित्यागेन प्राकाशयोस्सम्बन्धः ।
ततश्चकथं तस्य विधिः । तस्माद्दानमात्रसम्बन्धित्वेन विधानात् कृत्स्‍नस्य
निवर्तकौ प्राकाशाविति ।</p>
<p><q>राद्धान्तस्तु---प्रतीयते तावद्विभागो दक्षिणानां न चात्र ददातिः
पदान्तरपरित्यागेनाध्वर्युपरित्यागेन प्राकाशपदेन सम्बध्यत इति प्रतीति-
रस्ति</q> । न चाध्वर्युः प्राकाशपदेन न सम्बध्यते । भवति हि कारकयोरपि क्रिया-
निमित्तकः सम्बन्धः ।</p>
<p><q>ननु विभक्त्यर्थो विहन्यते प्रथमाषष्ठ्यौ हि तदा स्याताम् । न
द्वितीयाचतुर्थ्यावित्युक्‍तम्</q> ।</p>
<p>परिहरति---<q>न विहन्यतेऽथप्राप्तत्वाद्विभक्त्यर्थस्य प्राकाशावध्बर्यु-
सम्बन्धिनौ कर्तव्याविति</q> विहितेऽर्थे द्वितीयाचतुर्थ्योरर्थप्राप्तिः । यदि हि तौ
तस्मै दद्यात् तौ तत्सम्बन्धिनौ कुर्यात् । तस्मादार्थो विभक्त्यर्थो विभक्तिभ्यामनूद्यते ।</p>
<p>कथं पुनरध्वर्युप्राकाशयोः सम्बन्ध इत्यत्राह---<q>आनन्तर्यस्य सम्बन्धहेतु-
त्वात्</q> । तदिदमुक्तं असत्यानन्तर्ये सम्बन्धो नोपपद्यत इति । प्रत्युत चतुर्थीक्रिया-
विशेषस्य लिङ्गं भविष्यति । सा क्रिया सम्बन्धहेतुराश्रीयते यस्यां सत्यां चतुर्थ्यर्थो
लभ्यत इति दानमेव क्रिया कल्प्यते । एषा कल्पनाऽध्वर्युशब्दबलेनाश्रिता ।
अन्यथाऽविवक्षितार्थोऽध्वर्युशब्दः स्यात् । रूढिं च परित्यज्य यौगिकाश्रयणे
प्रकारान्तरं चाऽऽह---<q>विशिष्टविधानं वाऽभ्युपगम्यताम्</q> । दानमेवाध्वर्यु-
प्राकाशविशिष्टं विधीयते । न पुनर्भागावगतिः शक्यतेऽपन्होतुम् तस्मादध्वर्युभागस्य
प्रत्याम्‍नायो दानम् । तस्यापि दृष्टार्थत्वेन तत्कार्यकरणत्वादिति सूक्तम् ।</p>
<lg><l>।। १८ ।। धेनुवच्चाश्वदक्षिणा स ब्रह्मण इति पुरुषापनयो
यथा हिरण्यस्य ।। ६५ ।।</l></lg>
﻿<pb n="381"/>
<p><q>कथं पुनरत्र ब्रह्मभागस्य निवर्तकोऽश्व इत्येतस्मिन् पूर्वपक्षे रुक्म-
ललाटो दक्षिणेति वाक्यम्</q> । अस्मिन् वाक्ये सामान्येन दक्षिणासम्बन्धः प्रति-
भाति । अतः कृत्स्‍नस्य क्रतुदाक्षिण्यस्य निवृत्तिरेव युक्ता । उत्तरं---<q>विशेष-
सम्बन्धेऽपि सामान्यं न विरुद्ध‍यत इत्यभिप्रायः</q> । ऋत्विग्विशेषदक्षिणात्वेपि
दक्षिणाशब्दस्य सामान्यवाचिनो न विरोधः । अतो न कृत्स्‍नस्य क्रतुदाक्षिण्यस्य
प्राप्तस्य निवर्तकोऽश्वः दर्शनलोभात् भ्रमः यथा स्रजमुद्गात्रे ददातीत्युद्गातृभागस्य
निवर्तिका तथा कृत्स्‍नस्य निवर्तिकेति दृष्टान्तलोभात् भ्रमोऽयं पूर्वपक्षिणः ।
दृश्यतेऽस्मिन्निति दर्शनम् ।</p>
<p><q>राद्धान्तस्तु सत्यं सामान्यस्य विशेषेणाविरोधः एकवाक्यत्वे हेतुः
सः यथा शाबलेयो गौरिति</q> । वाक्यभेदे पुनः यथाप्रतिपन्नमेव ग्रहीतव्यम् ।
एकवाक्यत्वेपि विशेषान्वितमेव सामान्यमभिधीयते । वाक्यभेदे तु स्वतन्त्रार्थद्व‍या-
वगतिः तेन प्रथमवाक्येऽश्वस्य सामान्येन दक्षिणात्वम् । अतः कृत्स्‍नस्य क्रतु-
दाक्षिण्यस्य निवृत्तिः । द्वितीये तु वाक्ये तस्यैव ब्रह्मसम्बन्ध इति । यद्यश्व एव
कृत्स्‍नक्रतुदक्षिणा व्रह्मण एव देयः । तदा कथं दक्षिणामन्तरेण ऋत्विगन्तराणां
प्रवर्तनम् तदाह---<q>कथं पुनरस्मिन् पक्षे कर्त्रन्तरं प्रवर्तनीयम् ?</q> उत्तरं---
<q>नात्र आर्थस्य बाधः । अर्थाद्येन केनचित्तेषामानतिः वाचनिकश्चायं प्रत्या-
म्‍नायश्चिन्त्यते</q> । वचनादप्रतिहतस्वार्थोऽभ्युपायः ।</p>
<p><q>ननु चार्थस्यैवायं नियमः</q> । अप्त्यार्थः- परकर्तृकं कर्म दक्षिणामन्तरेण
न शक्यते कर्तुमिति अर्थाद्या दक्षिणा प्राप्ता तत्रैवायं नियम इति । <q>कथमपर
आर्थोऽभ्युपायः</q> । परिहरति---<q>नायं नियमः । कुतः ? वरणभरणनिमित्तत्वा-
त्परकर्तृकावगतेः</q> । अस्यार्थः---न साक्षात्परकर्तुकत्वं श्रुतौ श्रूयते येन सामान्ये-
नानमने1 अदोनियमो भवेत् । किन्तु वरणभरणविधानादेव परकर्तृकतावगमः
तेनायं नियमो भवतीति वरणभरणविधानात् प्राक् सामान्येनाप्राप्तेरिति सूक्तमुक्तम् ।
अतः कर्त्रन्तरापनये सर्वत्र न्यायो द्रष्टव्यः ।</p>
<lg><l>।। १९ ।। तथा सोमचमसः ।। ६८ ।।</l></lg>
<p>केन विशेषेणात्र पूर्वपक्ष इत्यत्राह---<q>एकवाक्यत्वेनात्र सामान्यं विशेष-
गतं मन्वानस्य पूर्वपक्षः</q> । एवं हि श्रूयते---औदुम्बरः सोमचमसो दक्षिणा
﻿<pb n="382"/>
स प्रियाय सगोत्राय ब्रह्मणे देयः इति । एकवाक्यत्वात् सामान्यं विशेषनिष्ठमेव,
तेन न कृत्स्‍ननिवृत्तिः एवं प्राप्तस्य बाधोऽन्यस्य न कल्पितो भवति ।</p>
<p><q>राद्धान्तस्तु-दक्षिणाशब्दश्रवणात् देयं सम्प्रदानं च कृत्स्‍नसम्बन्धि-
तयाऽवगम्यते</q> । उक्तं हि अविभक्तं दाक्षिण्यमिति । येन दक्षिणाशब्द-
श्रवणात् दक्षिणाकार्य एव सोमचमसस्यापि विधानमवगम्यते । तेन न दक्षिणाशब्दो
विशेषेऽवस्थापयितुं शक्यते । द्वयस्य देयस्य प्रदानात्मकस्य तत्सम्बन्धित्वेनापि
सामान्यदक्षिणासम्बन्धित्वेनाप्युपपत्तेर्न लक्षणाप्रमाणस्ति । दक्षिणाशब्देन दक्षिणा-
भागलक्षणात्वे प्रमाणं नास्तीति युक्तमुक्तं कृत्स्‍नस्य निवृत्तिरिति ।</p>
<p>नन्वेवं पौरस्त्यमधिकरणं दूरोत्सारितम् । नैवम् । इह दक्षिणाशब्दश्रवणा-
द्राद्धान्तः । पूर्वस्मिन्नधिकरणे तु दक्षिणाशब्दश्रवणेपि वाक्यभेदे कृत्स्‍नस्य निवृत्ति-
रिति द्रष्टव्यम् ।</p>
<p><q>।। एवं वा ।।</q></p>
<q><q>प्रयोजनत्वेन <quote>“यदि तु ब्रह्मण”</quote> इति पूर्वत्र द्वयमुपवर्ण्य एवं वेति
वदतः कोऽभिप्रायः</q> । अस्यार्थः-निराकरणीयाभावात् पृथगधिकरणान्तरं नारब्ध
व्यम् । उत्तरं---<q>कार्योपदेशं वर्णयित्वा बाधोऽपि सयुक्तिक एव वक्तव्य इति
मन्यते</q> । अस्यार्थः- अस्त्यत्र निराकरणीयं पूर्वपक्षी मन्यते । यदि कृत्स्‍नं दक्षिणा-
कार्यं सोमचमसेन क्रियते तदा भवेत् कृत्स्‍ननिवृत्तिः । नचैतदस्ति सोमचमसेन ब्रह्मणे
दीयमानेन न ऋत्विगन्तरवर्तिन्यानतिः दक्षिणाकार्यं सम्पद्यते तस्मान्न तेन कृत्स्‍ननि-
वृत्तिरित्यस्यामाकाङ्क्षायां कृत्स्‍नदक्षिणाकार्ये सोमचमसस्योपदेशं वर्णयित्वा बाधोऽपि
सयुक्तिक एव वक्तव्यः । अत इदमधिकरणमारब्धम् ।</p>
<p>कथं पुनः कृत्स्‍नकार्ये विधानम् । उच्यते । द्विविधं हि कार्यम् । एकं
क्रतौ, अपरं तदङ्गेषु । तत्र क्रतौ कार्यं केवलागमादवगम्यते । तत्र यद्यपि
सोमचमसेन क्रत्वन्तर्भूतपुरुषगतं कार्यं न क्रियते तथापि क्रत्वङ्गे क्रियत इति आगम-
प्रामाण्यादवगम्यते । तदर्थं चाङ्गतं कार्यम् । तेन प्रधानकार्ये सोमचमसेन
सिद्धे दक्षिणान्तरनिवृत्तिः । यद्यत्र दक्षिणाकार्यसम्पादकत्वाभावाशङ्क्या पूर्वपक्षः <q>कथं
तर्हि भाष्यकार एवमाह---<quote>“सोमचमसो ब्रह्मण इत्येष सम्बन्ध इति
﻿<pb n="383"/>
कृत्वा चिन्ता”</quote> इति</q> । एवं हि वदन् कृत्वाचिन्तेति दर्शयति । न चेयं कृत्वा
चिन्ता । क्रिन्तु पूर्वपक्षबलेनैवायं सम्बन्ध इति ।</p>
<p>उत्तरं---<q>एवं कृत्वा पूर्वपक्षोऽत्र वर्ण्यत इति वर्णनीयमिदं भाष्यम्</q> ।
न्यायबलेनैव सोमचमसो ब्रह्मण इति कृत्वा पूर्वपक्ष इत्यर्थो भाष्यस्य ।</p>
<lg><l>।। २१ ।। यजुर्युक्‍ते त्वध्वर्योः दक्षिणाविकारः स्यात् ।। ७४ ।।</l></lg>
<p>इहाधिकरणे सप्तसप्तदशकानि देयानि श्रुतानि । तथा यजुर्युक्‍तं रथं
अध्वर्यवे ददातीति । अतश्च भागनियमोऽयं भवति । अथ तु स्वतन्त्रं ततो भाग-
विकार इति । तत्र पूर्वपक्षी स्वातन्त्र्यं मन्यते । न हि स्वातन्त्र्य्ये सति पारतन्त्र्यं
युक्तमिति भागोऽध्वर्योः तस्यायं विकारः । पुनर्दक्षिणाविकारपक्षे[रथा]दीनां दक्षिणा-
सम्बन्धं मन्यते कस्मै तानि देयानौति भावः ।</p>
<p>उत्तरं---<q>दीयते तेभ्योऽध्वर्य्वादिभ्यो येऽन्ये तेभ्यः तद्युग्यादिक-
मिति शक्यते वक्‍तुम्</q> । एवं पूर्वपक्षिते उच्यते---</p>
<p>नायं भागविकारश्शक्यते वक्‍तुम् । अप्राप्तस्य विशेषावगतौ भागविकारो
युक्तः । यदि रथदानेऽध्वर्युः प्राप्तः तदा रथविशेषविधानं भागविकाराय स्यात् ।
इह तु प्राप्तानामध्वर्य्वादीनां नियममात्रेणैवोपदेशसिद्धेः न भागान्तरानुवृत्तिश्शक्यते
वक्‍तुं चोदकानुग्रहाय । सप्तदशरथा इत्येतद्वाक्यपूर्वकमिदमिति राद्धान्तः
तावन्मात्रेणैवोपदेशोपपत्तेः ।</p>
<p>ननु यदि सामान्येन प्राप्तौ सत्यां विशेषश्रवणं नियममात्रफलं, न भाग-
विकारः तर्हि प्राकाशावपि नियमार्थावेव स्याताम् । अश्वमेधेपि सामान्येन प्राकाश-
विधिरस्ति हिरण्मयावध्यर्योर्नियम्येते इति तत्राह---<q>ये पुनरश्वमेधेप्यस्य प्राप्तिं
मन्यन्ते न ते युक्‍तमिव मन्यन्ते</q> । कुतः ? <q>न्यायाभिधानमात्रविवक्षायां
हि तदनुगुणमुदाहरणं प्रदर्श्यते</q> । तेन सन्तमपि सामान्यं प्राकाशे एककार्या-
वगमात् । परिहरति---<q>उदाहरणमात्रं त्वेतदिति नादर्तव्यम्</q> अदृष्टार्थमन्यार्थ-
मपि अदृष्टार्थमपि कृत्वोदा [हरणम्] विधिमसन्तमिव कृत्वोदाहरणं स्यान्न पुनः
लक्ष्यनिर्णयायोदाहरणदानम् । सामान्यन्यायाभिधित्सयेदं शास्त्रंम् । एवं सति
﻿<pb n="384"/>
अयं न्यायो भवतीति यत्र सामान्यवचनं नास्ति तत्र भागविकार इति न्यायः कथ्यते
न पुनः ग्रन्थविशेषाभिधित्सया न वाक्यविशेषस्यार्थः कथ्यत इत्यर्थः । अन्यथा हि
पौर्वामर्येणानुसरणं स्यात् । यदि हि वेदवाक्यव्याख्यार्थमिदं स्यात् तदा तथाक्रमं
वेदवाक्यानि व्याख्येयानि न्यायपरत्वे तु नायं दोषः । तस्मान्‍न्यायनिष्ठं व्याख्यान-
मिति न दोषः ।</p>
<p>इति ऋजुविमलायां पञ्चिकायां
दशमस्य तृतीयः पादः ।।</p>
﻿<pb n="385"/>
<p><q>ऋजुविमलायां</q></p>
<p><q>।। दशमाध्यायस्य चतुर्थः पादः ।।</q></p>
<lg><l>।। १ ।। प्रकृतिलिङ्गासंयोगात् कर्मसंस्कारं विकृतावधिकं स्यात् ।। १ ।।</l></lg>
<p>कथं पुनरुपर्होमादिभिः नारिष्ठहोमादीनां निवृत्तिरित्यत्राह---<q>अभिधान-
सामान्येन तुल्यार्थतां मन्वानस्य पूर्वः पक्षः</q> । अस्यार्थः - यथैषामभिधानं
तुल्यं तथा कार्यमपि भवितुमर्हति । अभिधानैक्ये च कार्यभेदानुपपत्तिः ।</p>
<p><q>राद्धान्तस्तु विधेयत्वादभिधेयानां कार्यैक्यानवगमाच्च</q> । अस्यार्थः-
यद्यप्यभिधानमेकं तथापि अभिधेयानां विधेयत्वेनान्यत्वमेव । अन्यत्वेपि च
यदि कार्यमेकं, स्यात् निवृत्तिः । न च कार्यैक्यमवगम्यते । यथा च कार्यैक्यं
नावगम्यते तथा दर्शितमदृष्टार्थानामेककार्यत्वानवगमादिति । ननु च निवीते वासो-
विन्यासस्य दृष्टार्थत्वात् विन्यासान्तरोपमर्देन च विन्यासान्तरस्य आत्मलाभाद्बाध एव
युक्तः । तस्माददोषः ।</p>
<p><q>एवं वा</q></p>
<p><q>उपवर्णनापरिहारात् किमभ्यधिकमाशङ्कनीयं यन्निरस्यते ?</q> उत्तरं---
<q>सिद्धे प्रकृतिलिङ्गत्वे भवतूपबर्णंनापरिहारः इह तु प्रकृतिलिङ्गत्वं बर्हिरित्यस्य
साध्यत इति</q> । विशेषान्तरं व्यक्तमेव बर्हिषः प्रकृतिलिङ्गत्वम् । <q>किं परं साध्यते ?</q>
अतस्तत्राशङ्का । <q>का पुनरसौ ? इयम्</q> । बर्हिः शब्देन कुशोऽभिधीयते । तस्य
शरमयता विधीयते । न पुनः स्तरणे शरविधिरयम् । तत्र कुशानां शरमयता
बहुतरशरयोगेन भवति <quote>“शालिमया मागधा जनपदा”</quote> इति यथा ।</p>
<p><q>कथं पुनरिदं निराक्रियते ?</q> इत्थम् । <q>क्लृप्तकार्याविवक्षया वैकृता
विधयः । तत्र यदि वर्हिः कार्ये शराणां विधिः स्यात् तदा कार्यान्तर-
कल्पना नास्ति । इतस्था तु कार्यान्तरं प्रकल्प्यं स्यात्</q> । तेन बर्हिः शब्दः
कार्यसमर्पणार्थ एव । शरमयमिति च मयट्प्रत्ययो नित्यं वृद्धशरादिभ्य इति
विकारे । यद्यपि स्तरणं न विकारः तथापि शरकार्यतया तद्विकार इत्युपचर्यते ।</p>
﻿<pb n="386"/>
<p><q>एवं वा</q></p>
<p><q>तत्र रथघोषेणेति किं वाक्यार्थो निवर्तेकः उत प्रत्येकं पदार्थ इति
चिन्त्यते</q> । आक्षिपति---<q>किमिदं प्रलप्यते ?</q> एकग्रन्थेनाह---<q>ननु चोभय-
त्रापि वाक्यार्थ एव निवर्तकः</q> रथघोषश्चेति पूर्वपक्षेऽपि वाक्यार्थ एव निवर्तकः ।
स तु माहेन्द्रस्तोत्रोपाकरणसम्बन्धी निवर्तकः तथा राद्धान्तेऽपि रथसम्बन्धी शब्दो
वाक्यार्थ एव सन् मन्त्रदर्भनिवर्तक इति प्रतिग्क्षत्वाभावात् संशयोऽयं प्रलापभूतः
समाधत्ते---<q>सत्यमेवं श्रुताभिप्रायेणेदमुच्यते वाक्यार्थः पदार्थ इति</q> । रथ-
सम्बन्धी घोषो रथघोषशब्दाभ्यामुच्यत इति वाक्यार्थ इत्युच्यते । रथस्तु रथशब्देन
घोषश्च घोषशब्देनोच्यत इति पदार्थ इत्युच्यते । न पुनर्माहेन्द्रस्तोत्रोपाकरणसम्बन्धा-
भिप्रायेण पदार्थत्वं वाक्यार्थत्व वाऽभिमतम् । एतमेव विवृणोति---<q>किं प्रतिपदं
वाक्यसमाप्तिरुत समुदाय इति</q> । रथोऽपि स्तोत्रोपाकरणसम्बन्धी घोषोऽपीति
प्रतिपदं वाक्यासमाप्तिः । यदि रथसम्बन्धी घो/?/षः स्तोत्रोपाकरणसम्बन्धी तदा समुदाये
वाक्यपरिसमाप्तिरिति ।</p>
<p><q>किं तावत्प्राप्तम् ? प्रतिपदं वाक्यपरिसमाप्तिः</q> द्वन्द्वसमासोऽयम्; तेन
प्रतिपदं वाक्यपरिसमाप्तिः । का युक्तिरित्यत आह---<q>एवं स्वार्थपरता द्वयोरपि
पदार्थयोः</q> । षष्ठीतत्पुरुषे तु पूर्वपदार्थो विशेषणतया परार्थः । स्वार्थत्वं परार्थ-
त्वाद्युक्तम् । <q>ननु चैवं सति द्विवचनेन भवितव्यम्, रथघोषयोर्द्वित्वात् । न
भवितव्यं द्विवचनेन द्विवचनाभावात्</q> । वेदे हि प्रतिपत्तारो वयं न कर्तारः । तेन
द्विवचनोपदर्शने द्वित्वेऽपि द्विवचनमत्र नास्तीत्यवगम्यते । द्विवचनाभावे कथं तर्हि
द्वन्द्वावगतिरित्यत्राह---<q>एतस्मादेव कार्यात् द्वन्द्वावगमः</q> । यदिदं पदानां कार्यं
स्वार्थस्य कार्यत्वापादनं एतस्मादेव द्वन्द्वावगतिः एकवद्भवं वा मन्यते । तेन द्विवच-
नानुत्पत्तिर्न दोषः ।</p>
<p><q>एवं प्राप्तेऽभिधीयते---तत्पुरुषोऽयं न द्वन्द्वनिर्देशः । कुतः ?</q> उत्तरं
-<q>एकवचननिर्द्देशात् । ननु चैतस्म देवकार्या द्वन्द्वावगतिरित्युक्तः परिहारः ।
नायं परिहारः ।</q> यदि तस्माद्‌द्वन्द्वा/?/वगतिः न तर्हि द्वन्द्व र्थस्य विधानं द्वन्द्वत्वे
प्रमाणाभावात् कार्यं चेत्प्रमाणं इतरेतराश्रयम् । द्वन्द्वेऽवगते कार्यावगमः कार्यावग-
माच्च द्वन्द्वावगतिरिति तत्पुरुषावगतिस्तु अभिधानादेव एकवचनानु(ग्या)ज्ञा न्याय्या ।
﻿<pb n="387"/>
<p><q>यत्पुनरेकवद्भावादप्युपपद्यत इत्युक्तं सिद्धं तर्हि समुदायविधानं
वाक्यार्थविधानं सिद्धम्</q> । भवत्वेवमित्यत्राह---<q>इयांस्तु विशेषः द्वन्द्वे द्वयोरपि
पदार्थयोः समाहारपरत्वात् गुणभावोऽभ्युपगतो भवति</q> । तत्पुरुषे पुनः
एकस्यापि तावत् प्राधान्यमिति न्याय्यं तदाश्रयणम् । <q>प्रयोजनमुक्तम्</q> । यदि द्वन्द्वो
भवेत्तदा निश्शब्दोऽपि रथो निवर्तको भवेत् अन्यसम्बन्ध्यपि घोषः । तत्पुरुषे तु
रथसम्बद्धस्य निवर्तकत्वमिति ।</p>
<lg><l>।। २ ।। सर्वत्र तु ग्रहाम्नानमधिकं स्यात् प्रकृतिवत् ।। ३ ।।</l></lg>
<p>अत्र केचिदेवं चिन्तयन्ति विकृतिषु ग्रहेषु गुणविधानात् किं गुणान्तरनिवृत्तिः
नेति । तदाश्रयणेन चोदयति---<q>ननु च युक्तं बार्हम्पत्यं गृह्णातीत्युदाहरणम्</q> ।
अत्र ग्रहानुवादेन बृहस्पतिविधिराशङ्कितुं शक्यते तेनेदमुदाहरणं युक्तम् । <q>ये पुनः
नामविशिष्टा ग्रहा उदाहृताः अर्कं गृह्णातीत्येवमादयः तेषां संज्ञा चोत्पत्ति-
संयोगादिति कर्मान्तरत्वसिद्धेः नोदाहरणत्वमुपपद्यते । कार्यान्तरावगमात्
समुच्चयस्यैव तत्र युक्तत्वात्</q> ।</p>
<p>परमसिद्धान्ती वदति---<q>सत्यमाह भगवान् यद्यव गुणनिवृत्तिश्चिन्त्यते
किं गुणान्तरविधानेन प्राकृतगुणनिवृत्तिरुत नेति यद्यत्र चिन्त्यते तदा
स्यादेव पूर्वोक्तदोषः</q> । इह तु ग्रहा एव निवर्त्या उत नेति चिन्त्यते । वैकृतग्रहान्तर-
विधानात् किं प्राकृतग्रहा निवर्तन्ते नेति चिन्त्ये । ततश्च तत्रापि संज्ञान्तरयुक्त-
ग्रहान्तरविधेः सोऽप्युदाहरणम् । <q>यद्येवं यदि ग्रहान्तरेण ग्रहनिवृत्तिरेव
चिन्त्यते तर्हि गुणविधिप्रदर्शनं किमर्थं ?</q> आग्नेया ग्रहा इति पूर्वपक्षसिद्धान्त-
योरसद्भ‍ूतत्वात् ।</p>
<p>उत्तरं---<q>बाधप्रकारदर्शनार्थं तत् स्वार्थम्</q> । सिद्धान्ते हि समुच्चयं
वर्णयित्वा भाष्यकारेण बाधप्रकारो दर्शितः । यदि ग्रहशब्दमुच्चार्य गुणो विधीयते
ततः प्राकृता एव ग्रहाः गुणविकृता भवेयुः । गुणमात्रं तदा बाध्येत । अथ
ग्रहसम्बन्धेनाग्रहा विधीयन्ते ततोऽग्रहो ग्रहकार्यें वर्तत इति प्राकृतो निवर्तते । तत्र
योऽयं बाधप्रकारः प्रदर्शितः तत्सिद्ध‍यर्थंम ग्नेया ग्रहा इत्युक्तम् । यावत् गुणमात्र-
विधिरत्र न साध्यते तावदिदं बाधप्रकारदर्शनं न घटत इति गुणमात्रविविं साधयित्वा
आग्नेया इति गुणविकृतिप्रदर्शनं कृतम्, न पुनः पूर्वपक्षदृष्टान्तत्वेन । <q>यद्यत्र गुण-
﻿<pb n="388"/>
निवृत्तिरेव न चिन्त्यते किमर्थं पुनः बार्हस्पत्यपुनरुपन्यासः ? किमिति
उत्तर विधातव्यम् नात्रास्याभिधेयैक्यमस्ति</q> । अस्याभिधेयेन सह एकत्वं
नास्ति कल्पनाविरोधस्त्वतन्त्रमित्युक्तम् । तस्मात् बार्हस्पत्यं गृह्णातीति कर्मान्तरविधा-
नमत्र । यद्यत्र कर्मान्तरविधानं <q>कथं तर्हि इदं <quote>“एकादश प्रयाजान् यजति”</quote>
इति गुणविधानं</q> ? उत्तरं---<q>न सङ्ख्याऽनुरञ्‍जिकेत्युक्तं द्वितीये</q> । पृथक्त्व-
निवेशित्वमात्रं हि <q>विधेयसङ्ख्या प्रभवति कर्तुं न पुनः स्वानुकारि कर्मावग-
मयति यथाद्रव्यम्</q> । अस्यार्थः---सङ्ख्यायां श्रुतायां तावत्सङ्ख्याकानि कर्माण्य-
वगम्यन्ते न पुनस्तेषां सङ्ख्यातो रूपविशेषप्रतिपत्तिः । यथा द्रव्यं स्वानुरक्तं कर्माव-
गमयति न तथा सङ्ख्या, अननुरञ्जकत्वात् । तत्र च नियोगव्यापार एव वर्धते एक
एव नियोगो बहूनि कर्माणि विधत्त इति । भवत्वेवं तथापि किमितरविधिनेत्यत्राह---
<q>शक्नोत्यतिदेशेऽपि कल्पनां विषयविषयिणीं वारयितुम् ।</q> अस्यार्थः
---अरूपत्वात्सङ्ख्यायाः अरूपस्य च यज्यर्थस्य विधानानुपपत्तेः रूपवान् यागो
विषयभूतः कल्पयितव्य । तत्र चातिदेशोऽपि कल्पनां निरोद्ध‍ुं शक्नोतीति ।
यद्युपदेशप्राप्त एव विषयो न विषयान्तरं <q>कथं तर्हि सङ्ख्या शास्‍त्रान्तरत्वे हेतुः
एकादश प्रयाजान् यजतीति नेदं शास्त्रान्तरं स्यात्</q> । अनुवादशास्त्रमेवेदं
भवतीत्यर्थः ।</p>
<p>परिहरति---<q>केन चोक्तं सङ्ख्या शास्त्रान्तरत्वे हेतुर्भवतीति</q> । भवत्ये-
वेत्यर्थः । चोदयिता पृच्छति <q>कथं विषयादृते सङ्ख्या शास्‍त्रं भिनत्ति</q> ।
समाधाता उत्तरमाह---विषयाभ्यासादत्र सविषयः सिद्ध‍यति । अभ्यासं विदधदिदं
शास्त्रान्तरं भवति । यथा---एकादश प्रयाजात् कुर्यादित्येतावन्मात्रं श्रूयते । तत्र
यथाऽभ्यासविषयस्तथेहापि । यतः एवमादिष्वभ्यासविधानं <q>अत एव भगवतः
पाणिनेः कृत्वसुज् विधानं यथार्थमुपपन्नं भवति अन्यथा हि प्रतिक्षणम-
पवर्गवतः कर्मणाऽभ्यास एव नास्ति क्रियाभ्यासावृत्त्यसम्भवात् अयथार्थं
पाणिनेर्वचमं स्यात्---<quote>“सङ्ख्याः क्रियाभ्यावृत्तिगणने कृत्वसुच्”</quote> इति तथा
स्तोमे डविध नमप्येवमेपो/?/पपद्यते सप्तदशान्याज्यानीत्यावृत्तिविधानात् स्तोमावृत्तौ इति
वार्तिकमुपपद्यते ।</p>
<p>एव स्वमतं निबन्धनकारो दर्शयित्वा परमतमाह-<q>अत्र पुनः केचित् एका-
दश प्रयाजानिति परिहारान्तर ब्रुवते- नामयोगात् प्रकृतेषु सङ्ख्याविधानम्</q> ।
﻿<pb n="389"/>
अन्यथाहि नाम्‍नोऽनेकार्थकल्पना स्यात् । इह पुनर्नामान्तरं ग्रहशब्दे नास्तीति धात्वर्थ-
विधानमेव । यतश्च ग्रहशब्दाभावात् कर्मविधितया आग्नेया ग्रहा भवन्तीति । यत्र ग्रह-
शब्दाः श्रूयते तत्र गुणविकारस्सिद्धो भवतीति । शक्नोति हि विधेयावगतिकल्पनां
अतिदेशो वारयितुमिति वदन्तः ।</p>
<p>केचिद्‌ब्रुवन्त इति पूर्वेण सम्बन्धः । परिहरति---<q>तदयुक्तमिति भाष्य-
विदः</q> प्रभाकरमिश्राः । इहापि बार्हस्पत्ये ग्रहशब्दश्रवणात् नामयोगात् गुणविधिः
स्यात् । किञ्च दधिग्रहे ग्रहशब्दश्रवणादभिधेयनिरोधः स्यात् । ततश्च ग्रहणे
क्रत्वङ्गसंस्काररूपे दधिश्रवणात् क्रतावेव द्रव्यान्तरविधाने दध्ना सोमस्य विकारः स्यात्
पूतीकैरिवाभिषवे श्रुतैर्द्रव्यान्तरस्य प्रतिनिधेयस्य विकारः ।</p>
<p><q>ननु सोमाभावे तेन विकारः तेन नास्ति तुल्यता दृष्टान्तदार्ष्टान्ति-
कयोः</q> । परिहरति---<q>नात्रैतद्विवक्षितव्यम् एतदभावे सति विकार इति न</q>
विवक्षितव्यम् । किन्तु द्रव्यविधानं प्राप्नोतीति । ततश्च द्रव्यान्तरं विक्रियते ।
चोदकाद्वा प्राप्तमुपादानतो वा । सम्भवादिति को विशेषो विकारावगतौ । तस्मात् सहैव
ग्रहशब्देन पूर्वोक्तः परिहारः । यदि विकृतौ कर्मान्तरविधिः <q>कस्तर्हि पुरोडाश-
देवतयोः हविरन्तर च सौत्रामण्यां विधीयते</q> । पुरोडाशेऽग्नीषोमीये चोदक-
प्राप्ते देवतान्तराणामिन्द्रादीनां विधानम् देवतायां चाग्नीषोमयोः हविरन्तरस्य ग्रहस्य
विधानं सौत्रामण्यामयुक्तम् । तत्र कर्मान्तरविधिरेव युक्तः । [उत्तरं]---<q>युक्तमुक्तं
पशुपुरोडाशाधिकरणे कार्यप्रत्यभिज्ञानात् स एवायं याग इति</q> । अग्नेया
ग्रहा इति कथं तर्हि गुणविधिरित्यत्राह---<q>आग्नेया ग्रहा इति विधेयाभिधानमति-
देशोऽपि शक्‍नोति निरोद्‍धुम्</q> । विधेयाभिधानमत्र श्रूयते ग्रहा इत्यभिधानार्थत्वात्
तेन भावार्थोऽत्र कल्पयितव्यः तत्कल्पनामतिदेशो वारयितुं शक्नोति । <q>लिङ्गमुक्तम्
विरण्यादर्शनम्</q> । ननु च यदुक्तमाधस्त्येऽधिकरणे पृथक् होमविधानान्न मन्त्रविधिः ।
समन्त्रश्रवणे तु मन्त्रविधिरेवेति । तदयुक्तम् । समन्त्रकश्रवणेपि कर्मान्तरविधिरेव
स्यात् यद्यसौ न नारिष्ठहोमे गुणविधिरित्याशङ्क्याह---<q>युक्तमग्नौ यदुक्तं भाष्य-
कारेण यस्मात् प्रकृतिरेव हि सा । ज्योतिष्टोम एवासौ</q> । तेनोपदेशतः
सन्निहितेषु होमेषु समन्त्रकश्रवणे मन्त्रमात्रविधिरेव स्यात् यद्यसौ प्रकृतिः । कथं
तर्हि चोदकप्राप्तो नारिष्ठहोम इत्युच्यते तत्राह---<q>नैमित्तिकं त्वभ्यधिकम्</q> ।
अस्यार्थः---नैमित्तिकोऽयं तस्यैव ज्योतिष्टोमस्य गुणविकारः । तेन प्रकृतिरपि विकृति-
﻿<pb n="390"/>
रित्युच्यते । यथाग्निहोत्रहोमो दध्नोन्द्रियकामस्येति दधिविकृतौ विकृतिर्भवतीति ।
तेन न दोषः । नन्वेवमपि ग्रहाणां समुच्चयो न युक्तः किन्तु एककार्यत्वाद्बाध इत्या-
शङ्क्याह---<q>कार्यं पुनः यागनिर्वृत्तिर्ग्रहाणां न तां ग्रहचोदनयैवेति वैषम्यं</q>
न ग्रहा यागोद्देशेन विधीयन्ते । किन्तु यागार्थद्रव्यसम्बन्धेन तेषां क्रत्वनुप्रवेशः ।
तेन ग्रहाणां सतां यागनिर्वृत्तिः कार्यं, न पुनः ग्रहचोदनाभिरेव यागसाधनत्वेन
विधानम् । अतश्च समुच्चयस्तेषामिति दर्शितं द्वितीये इति वैषम्यं साक्षाद्यागसाधन-
त्वेनोपदिष्टैः द्रव्यादिभिः ।</p>
<lg><l>।। ३ ।। प्राजापत्येषु चाम्नानात् ।। ६ ।।</l></lg>
<p><q>पशुशब्दः कार्यं लक्षयतीति मन्वानः पूर्वपक्षयति</q> । अस्यार्थः---सप्त-
दश प्राजापत्यान् पशूनालभत इति पशुशब्देन प्राकृतान् क्रतुपशून् लक्षयित्वा
प्रजापतिदेवताया विधिः तेन पशुशब्दः उद्देश्यविशेषं समर्पयन् प्रकृतकार्य एव
विधानमेतदिति ज्ञापयति । तेनाभिप्रायेणोच्यते पशुशब्दः कार्यं लक्षयतीति । ननु
च सङ्ख्याविधानं नोपपद्यते देवतायां विधीयमानायाम् कुत इत्याह---<q>तद्विधाने च
वाक्यभेदः प्रसज्यते यतः</q> । परिहरति---<q>नैव सङ्ख्या विधेयेति मन्यते</q> ।
कथमित्याह---<q>कर्मणि सङ्ख्या नैव विधीयते</q> यथा तिस्‍त्र आहुतीर्जुहोतीति ।
यथा वाऽस्‍मिन्नेवोदाहरणे सङ्ख्याधिकरणे द्वितीये उक्तम्---कर्मगता सङख्या नैव
विधीयत इति ।</p>
<p><q>राद्धान्तस्तु सत्यं न विधेया सङख्या यदि कर्मान्तरविधानं स्यात्</q> ।
यदि प्रजापतिदेवताकपशुद्रव्यककर्मविधिःस्यात् तदा कर्मभेदकारिका सङ्ख्या न
विधीयेत । कर्मान्तरत्वे च पशुशब्दोपलक्षणत्वे नोपपद्यते विधेयत्वेनावगमात् ।
देवतामात्रविधाने पुनरविधीयमानार्थः सङ्ख्याशब्दो नैवान्वेतीत्यसावपि सङ्ख्या
न विधिशब्दार्थो विधातव्यः । ततश्च वाक्यभेदः । अतः सङ्ख्याशब्दश्रवणात् कर्मा-
न्तरविधानमेवैतदिति स्थितम् । कर्मान्तरविधाने च नैव प्राकृतकार्यापत्तिरवगम्यते
प्रमाणाभावात् । तत्र[कथं]गुणविधिराशङ्कितः पूर्वपक्षानौपयिकत्वात् ? उत्तरं---
<q>प्रकारनिदर्शने सति प्रसङ्गादिदमुपजातम्</q> । भाष्यकारेण प्रथमं बाधप्रकारे
दर्शिते प्रसङ्गादिदमुपजातं प्रासङ्गिकमिदं न पुनः पूर्वपक्षौपयिकमित्यर्थः । <q>कः
प्रसङ्गो येनेदमाख्यातम्</q> ? उत्तरं---<q>यद्ययं बाधप्रकारः स्यात् योऽयं भाष्य</q>-
﻿<pb n="391"/>
<q>कारेणोक्तः</q> । यदि ग्रहशब्दमुच्चार्य गुणो विधीयेत ततः प्राकृता एव ग्रहाः गुण-
विकृता भवेयुरिति । <q>न तर्हि बार्हस्पत्ये समुच्चयः तत्रापि गुणविकार एव स्यात्</q> ।
भवतु का क्षतिरित्यत्राह <q>समुच्चयार्थं चैतदुदाहृतम् । बृहस्पतिसवे श्रूयते---
बार्हस्पत्यं गृह्णातीति । तस्मान्न शुक्रवत् बार्हस्पत्ये समुच्चयः सम्भवति</q>
यथाशुक्रे समुच्चयः तथा बार्हस्पत्ये न सम्भवति गुणमात्रविकारोपपत्तेरिति । कथं
तर्हि समुच्चयसिद्धिरित्यत्राह---</p>
<p><q>राद्धान्तस्तु बार्हस्पत्ये सत्यं न सिद्ध‍यति समुच्चयः यदि गृह्णाती-
त्यस्यां चोदनायां नाम्‍नि गुणे वा कश्चिद्विशेषः</q> । अस्यार्थः - गृह्ण तीत्यस्यां
चोदनायां श्रुत्या ग्रहविधान भातीति राद्धान्तयुक्तिः या, सा गुणश्रवणे नाममात्र-
श्रवणे वाऽविशिष्टा, तेन बार्हस्पत्येपि समुच्चयः । <q>कथं पुनरविशेषं मन्यते
यावता आधस्त्य एवाधिकरणे उक्तम्---पृथगेव होमविधानं न मन्त्रविधा-
नमिति</q> । तथापि किमित्याह---<q>यदि समन्त्रकं स्यात् स्यान्मन्त्रविधिरिति</q> ।
भाष्यकारेण मन्त्ररहितहोमधिधानात् न मन्त्रविधिमात्रं भवतीति वदता उक्तं---
विकृता/?/वपि यत्र गुणः श्रूयते तत्र गुणविधिर्भवति । अपि च दध्ना जुहोतीत्येवमादिभिः
सहाविशेषो बार्हस्पत्यं गृह्णातीत्यस्य । यथा तत्र होमानुवादेन दधिविधिः तथेहापि
ग्रहानुवादेन गुणविधिरेव युक्तः ।</p>
<p>अथायमभिप्रायः---तत्र दध्ना जुहोतीत्येवमादौ उपदेशादेव प्रकृतत्वाद्धोमस्य
युक्तं गुणविधानं इह पुनः कार्यतः प्राप्तौ सत्यां नानुवादो धात्वर्थस्येति । यावदेव
हि कार्यतः प्राप्तिमाश्रित्य गुणविधिर्न शक्यते दर्शयितुं तस्य जघन्यत्वादिति । तदयु-
क्तम् । एकादश प्रयाजान् यजतीति का कथा । तत्रापि तर्हि यागविधिरेव स्यान्न
सङ्ख्याविधिः । इष्यते च सङ्ख्याविधिः । कथं वा सोमरसो ग्राह्यः यदि कार्यतः
प्राप्तिमाश्रित्योपदेशवर्णना नास्ति तदा कथं सोमरसो वैकृतेषु ग्रहेषु गृह्यते ।
तस्मान्नातीव विशेषो लक्ष्यते उपदेशकार्यतः प्राप्त‍योः ।</p>
<p>एवं तावत् बार्हस्पत्ये समुच्चयानुपपत्तिः यत्रापि शुक्रं गृह्णातीति सगुणश्रवणं
तत्रापि नामश्रवणं नोपपद्यत इत्याह---<q>शब्दस्य च ग्रहलक्षणार्थत्वं न शक्यते-
ऽपह्नोतुम्</q> । ग्रहशब्देत प्राकृतं ग्रहकार्यं लक्षयित्वा ग्रहान्तरविधिर्युक्तः क्लृप्तकार्य-
विषयत्वाद्वैकृतानामुपदेशानां प्रकृतितोऽप्यर्थवता भवति । प्रकृतौ हि ग्रहशब्दः
प्रवृत्तिविशेषकरो न भवति । इह तु लक्षण(के)त्वेन प्रवृत्तिविशेषकरत्वेनार्थवान्
﻿<pb n="392"/>
भवति । प्रकृतौ हि अर्थासम्भवात् किं क्रियताम् । इह पुनः सम्भवत्यर्थे नानर्थको
ग्रहशब्दो युक्त इति पूर्वपक्ष एव श्रेयानिति ब्रुवते ।</p>
<p><q>अत्राभिधीयते - गृह्णात्यर्थाविशेषात् ग्रहशब्दस्य केयमर्थान्तर-
कल्पना</q> । अस्यार्थः- यथा प्रकृतावैन्द्रवायवं गृह्णातीति गृण्हातिः ग्रहणं ब्रूते तथा
विकृतावपि । (त)यथा ग्रहणं ग्रह इति व्युत्पत्त्या प्रकृतौ ग्रहशब्दो मुख्यार्थः तथे-
हापि युक्तः न पुनर्यथा ग्रहशब्दो ग्रहणमात्रं ब्रूते तथा कार्यमित्याह---<q>प्रयोजनं
हि ग्रहकार्यं ग्रहशब्दस्य नाभिधेयं</q> ग्रहकार्ये लक्ष्यमाणे ग्रहशब्दोऽर्थवान् भवतीति 
प्रयोजनं ग्रहकार्यं ग्रहशब्दस्य नाभिधेयम् । अभिधेयं तु ग्रहणमेव । तस्मिन्
विद्यमाने न लक्षणाप्रमाणमस्ति । अभिधेयार्थापरित्यागेन च कार्यं सर्वे शब्दा
लक्षयितु क्षमाः न परित्यज्याभिंधेयार्थमनर्थका लक्षयेयुः । अत्रापि चायं गृह्णातिः
श्रूयते । अभिन्नार्थश्चायं गृह्णातिना ग्रहशब्दः प्रकृतिवत् । न चायं[किं चायं]
गृह्णातिः यदि कार्यलक्षणार्थस्तदा ग्रहशब्दाऽपि । अथ तु विधेयार्थः सः तदा
सग्रहशब्दक एव विधेयार्थः न तु ग्रहशब्दं परित्यज्य । नामयोगाच्चावश्यं शुक्रादिषु
गृह्णातिपूर्वो विधातव्तः । उक्तं द्वितीये - संज्ञा शास्त्रं मिनत्तीति । न च विधेया-
द्भिन्नादृते शास्त्रभेदः सम्भवति, अनुबन्धस्य शास्त्रभेदहेतुत्वादिति सिद्धं गृह्णाति-
विधानम् । ग्रहशब्दश्च तत्समानाधिकरणो न कार्यलक्षणार्थः । किन्तु मुख्य-
वृत्तिरेव । पूर्वपक्ष्याह---<q>युक्तं सामसु, बर्हस्पत्ये तु का कथा</q> तत्र गुणविधानमेव
युक्तमित्यर्थः । सौवर्णरजताभ्यामिति प्राकृतयोर्भेदोऽध्वर्योरभावात् युक्तः गुणविधि-
परिहार इति मन्यते । यदि द्वौ स्यातां तत्र सौवर्णराजतमिति विधिः स्यात् यथा
वार्त्तध्नी पौर्णमास्यामनूच्येते इति । न च प्रकृतौ द्वौ स्त इति । तदयुक्तम् । अंश्वदा-
भ्ययोर्विद्यमानत्वात् अश्वदाभ्यौस्तः तत्र गुणविधिः सम्भवतीति । राद्धान्ती त्वाह---
<q>महिमानावित्यनेनैकवाक्यत्वात्परिहारः केवल बार्हस्पत्ये परिहारो वक्तव्यः
सोऽयमभिधीयते</q> । दध्ना जुहोतीति धात्वर्थविधानं गुणानुरक्तमिष्टम् । न केवलं
गुणविधानं क्रियाविषयत्वान्नियोगानाम् । यदि होमविधानं तर्हि अग्निहोत्रहोमाद्धो-
मान्तरं स्यादित्यत्राह---<q>अनुरज्यमानं तु स्वरूपत एवोपदिष्टमस्त्विति क्रिया-
न्तरविधानम्</q> । प्रकृते हि जुहोतिस्तस्मिन् वर्तते । अत एव गुणानुरक्तो
विधेयः तद्रूपस्य तस्य विहितत्वादिति न होमान्तरविधानम् ।</p>
﻿<pb n="393"/>
<p>नन्वत्राप्येवं भवत्वित्यत्राह---<q>उपदेशश्‍चोपदेशमुपोद्बलयति</q> तद्‌बुद्धिहेतु-
त्वान्नातिदेशः उपदेशेन सन्निहिते होमे पुनरुपदेशान्तरे जुहोतिः श्रूयमाणः तत्रैव
बुद्धिं जनयतीत्युपदेशान्तरसहायो भवति । पुनरतिदेशः <q>कार्यनिष्ठत्वात्</q> कार्य-
प्रधानत्वात् भवतु कार्यः तथापि किमित्याह---<q>न कार्यं कर्मणि बुद्धिमुत्पादयितुं
क्षमम् अतत्स्वाभाव्यात्</q> । अप्त्यार्थः---अतिदेशेन प्राप्तं तावत् करणोपकारलक्षणं
कार्यम् न प्राकृतकर्मविशेषे बुद्धिं जनयितुं क्षमम् । अकर्मस्वभावत्वात् । एतदुक्तं
भवति---विकृतिषु श्रुतमाख्यातं, तेन कार्यबलेन पदार्था उपतिष्ठनाना न प्रत्येकं
भेदेनोपतिष्ठन्ते इति नाख्यातं विशेषेऽवस्थापयितुं शक्‍तुवन्ति ।</p>
<p>नन्वेवमपि प्राकृते पदार्थे विद्यमाने किमिति पदार्थान्तरमभ्युपगम्यते तेन
गुणविधिरेव युक्तः न कर्मान्तरविधिः । दध्ना जुहोतीत्यत्रापि प्रकृताभिधाने अयमेव
हेतुः सन्निहिते होमे कर्मान्तरकल्पना नोपपद्यत इति यो मन्यते तत्राह---<q>न च
कल्पनानिरोधो दध्ना जुहोतीत्येकाभिधेयता अग्निहोत्रं जुहोतीत्यनेन</q> । किं
तहिं तद्बुद्ध‍यैव । न चात्र तद्बुद्धिरस्ति कारणाभावात् ।</p>
<p>यदि कल्पनाविरोधो न भवति युक्तिः किमिति तत्र भाष्यकार एवमाह---
<quote>“क्लृप्ते न कल्पनोपपद्यत”</quote> इति अत्राह---<q>यत्पुनः कल्पनेति काचिद्वचोव्यक्तिः
सा नियोगविषयेति मन्तव्यम्</q> । क्लृप्तेऽधिकारनियोगे नियोगान्तरकल्पना न
युक्तेति तत्रार्थः । <q>इह च गुणादिति समुच्चयः क्रतुपशुभिस्सह प्राजापत्या
नाम् । लिङ्गमुक्तम्</q> ।</p>
<lg><l>।। ४ ।। आमने लिङ्गदर्शनात् ।। ७ ।।</l></lg>
<p><q>अत्र सङ्ख्या प्रकृतिलिङ्गत्वे नोपपद्यत इति मन्वानो मन्त्रविधानाच्चो-
पदेशोपपत्तिं अनूयाजानां निवृत्तिं मन्यते</q> । अस्यार्थः---आमनमस्यामनस्य
<q>देवा ये</q> सजाता इति तिस्र आहुतीरिति तिस्रः शब्देन त्रयाणामनूयाजानां कार्यं
लक्षयित्वा मन्त्रविशेषक्त्य आहुतयो विधीयन्ते तेनानूयाजानां निवृत्तिरिति पूर्वपक्षः ।
अथवा मन्त्र एवानूयाजाहुतिषु विधीयत इति प्राकृतमन्त्रवत्तया अनूयाजानां
निवृत्तिरिति ।</p>
<p><q>राद्धान्तस्तु - न तावत् सङ्ख्यानूयाजकार्यं त्रिशब्देन लक्ष्येत सङ्ख्या-
मात्रवचनस्त्वयं त्रिशब्दः</q> । [त्रिसङ्ख्या] नामाहुतीनां....लौकिकस्य कर्मण
﻿<pb n="394"/>
उपपद्यत इति न त्रिशब्देनानूयाजानामेवोपादानमिति न तत्कार्ये होमान्तर-
विधानम् ।</p>
<p>ननु न लौकिके त्रिशब्दो वर्तते यस्मात् प्रकरणसम्बन्धे त्रिशब्दो वर्तत इति
चेत् तदाह-<q>प्रकरणादवच्छेद इति चेत्</q> । उत्तरं---<q>विधेयेऽपि तुल्यं प्रकरणं
यतः</q> । श्रत्र भाष्यम्-लिङ्गं त्विदं प्राप्तिरुच्यतां”</quote> इति । तदाक्षिपति---<q>एवमुक्तेन
न्यायेन त्रिशब्दस्य प्रकृतिलिङ्गत्वे निरस्ते <quote>“लिङ्गं त्विदं प्राप्तिर्वक्तव्या”</quote>
इति वदतः कोऽभिप्रायः ? एकग्रन्थेनाह---<q>ननु प्रकृतिलिङ्गासंयोगादुक्तैव
प्राप्तिः । उक्तायां च पुनः</q> प्रश्नो नोपपद्यते । समाधत्ते---<q>अयमभिप्रायः
किमिति सङ्ख्यावन्तमनृद्य गुणो विधातुं न शक्यते</q> । एकग्रन्थेनाह---<q>न
नाम सङ्ख्या कार्यं लक्षयति । सङ्ख्यावन्त एव हि त्रिशब्दात् प्रतीयन्ते
न सङ्ख्यावतां कार्यम् यज्जुहोति तदामनमस्यामनस्य देवा इत्यनेन
मन्त्रेणेति । तेनानूयाजेष्वेव मन्त्रमात्रविधानात् न समुच्चय इत्युच्यते
भाष्यकारेणेति सम्बन्धः</q> ।</p>
<p><q>परिहारस्तु गृह्णातिवज्जुहोतेः श्रुत्यर्थत्वाद्विधानमित्युक्तम्</q> । यथा
बार्हस्पत्यं गृह्णातीति श्रुत्या ग्रहणविधानं तथेहापि होमविधात/?/मेव न मन्त्रबिवानमिति
परिहारः । <q>वाजपेयवच्च वाक्यभेदः सङ्ख्यामन्त्रयोर्विधानात्</q> । यदि तु
र्त्रिशब्दार्थो न विधीयेत किन्तु आहुतीर्विशिनष्टि तदा विशिष्टानुवादलक्षणो वाक्य-
भेदः । तस्मात् कर्मान्तराण्येवैतानि ।</p>
<p>एवं च सति यदा कर्मान्तरविधानं तदा विधीयमानकर्मान्तरभेदापादकतयापि
सङ्ख्या समर्थितैवेति । <q>समुच्चयलिङ्गमुक्तम्</q> ।</p>
<lg><l>।। ५ ।। उपगेषु शरवत्स्यात् प्रकृतिलिङ्गसंयोगात् ।। ८ ।।</l></lg>
<p>अत्र भाष्यकारः पत्‍नीभिरुपगायन्तीभिः ऋत्विजो निवर्त्यन्ते नेति चिन्तयति
तद्यथाश्रुतमिति मन्वानो न्याय्यं सन्देहमाह---<q>प्राकृतमुपगानं विक्रियते नेति
चिन्त्यत इति</q> । कथं पुनर्यथाश्रुतमयुक्तम् ? उच्यते । यदि हि प्राकृते उपगाने
पत्‍नीमात्रविधिमाश्रित्य पूर्वपक्षां भवेत् अपूर्वोप/?/गानेन च राद्धान्तः तदा युक्तो
यथाश्रुतस्सन्देहः । यदातु (अपमेव) पूर्वमेव गानापचयकरं गानमाश्रित्य पूर्वपक्षितं
﻿<pb n="395"/>
तदङ्गीकारेणैव च राद्धान्तितं तदा निबन्धनोक्त एव सन्देहो युक्तः । भाष्यवाक्यानि
उपगाननिवृत्तावपि ऋत्विजां निवृत्तिरस्तीत्यनेनैवाभिप्रायेण वर्णनीयानि ।</p>
<p><q>कथं पुनरुपगानं विक्रियते कथं वा न</q> ? उत्तरं---<q>यदि प्रकृति-
लिङ्गसंयोगोऽस्ति तदा विकारः अथ नास्ति तदा समुच्चयः । कथं प्रकृति-
लिङ्गसंयोगो भवति कथं वा न सम्भवति</q> । उत्तरं---<q>यद्यत्रापि प्रकृति-
गानस्यैव शारीरस्य उपार्थ उपचयश्चोद्यते तदा प्रकृतिलिङ्गसंयोगः
अवयवो ह्युपचयकार्ये वर्तत इति युक्तम्</q> । अथापि गृह्ण तिवन्न विकृतौ केवलो-
पार्थविधानं सम्भवतीति उपार्थविशिष्टध त्वर्थविधानेऽपि तुल्यकार्यत्वान्निवृत्तिः
प्राकृतस्योपगानस्य । यद्यपि गानोपचयकरि गानान्तरं विधीयते तथापि तुल्यकार्य-
त्वात् प्राकृतमुपगानं निवर्तत इति यथापूर्वप्राकाशदानविधावपि प्राकृतदाननिवृत्तिः ।
<q>कथं पुनः तुल्यकार्यत्वं</q> ? उत्तरं---<q>उपान्वयात् । उपशब्दो हि उपचय-
कारितां द्योतयति</q> । ननूपशब्दोऽनर्थको दृष्टः यथा गमनमेवापगमनं तद्वदव-
किमिति न भवतीत्यत्राह---<q>न ह्यर्थे सम्भवत्यानर्थक्यं शक्यते कल्पयितु-
मित्युभयथा उपार्थविधौ धात्वर्थविधौ च प्राकृतं निवर्तयति</q> । यदि पुनर्वादि-
त्रस्योपगानं वादित्रमेवोपगानमिति तदा प्रकृतिलिङ्गासंयोगात् समुच्चयः । यस्मादेत-
स्मिन्‍नुभयविधेपि पक्षे वादित्रोपचयः कार्यं न सामगानोपचयः । <q>यद्येवं यद्युभयथापि
समुच्चयः तदा राद्धान्ते धात्वर्थोपन्यासतन्त्रेपि गानशब्दो दृश्यते इत्येतदेव
वक्तव्यम् । तावतैव राद्ध न्तसिद्धेः यदा हि क्‍वोप/?/युज्येत</q> । भाष्यकारः
किमिति धात्वर्थविधानमाहेत्यर्थः । धात्वर्थविधानेपि हि प्रकृतिलिङ्गसंयोग उक्त एव ।
तस्माद्वादित्रगानेपि गानशब्दो वर्तत इति तदेव चोदकानुग्रहाय वैकृते वादित्रे
उपचयः कार्यमिति शब्दाविरोधेनाङ्गीक्रियत इति ।</p>
<p>समाधत्ते---<q>अस्त्यत्राभिप्रायः यदि केवलोपसर्गार्थश्‍चोद्यते तदा न
प्राकृताद्गानात् अन्यच्छक्यते वक्‍तुम्</q> । अस्यार्थः---वादित्रमेव गानमित्युक्तं
तन्न सिद्ध‍यति यद्युपसर्गार्थः केवलो विधीयते । तदा श्रौ[तगान] विधानमित्युक्ते
वाक्येन प्राकृत एवोपगानोपचयः[कृतः] इहापि तथैव मा प्रसाङ्क्षीत् इत्याघाटलिकादि-
विधिः । धात्वर्थविधाने पुनः कार्यान्तरेणाप्युपार्थान्वयः सम्भवतीति नावश्यं प्राकृत-
मेव कार्यं गानोपचयकारि । धात्वर्थे विधीयमाने उपचयः कार्यभूत आश्रयणीयः ।
﻿<pb n="396"/>
न च स प्राकृत एव, दिक्षु दुन्दुभयो नदन्ति इत्यत्रापि उपचयस्य कार्यस्य
सम्भवात् । स एव चोदकानुग्रहायाश्रीयते । तदिदमुक्तं वादित्रस्योपगानमिति ।</p>
<p>कथं तर्हि उपसर्गार्थविधानेपि राद्धान्तो दर्शित इत्यत्राह---<q>अथाति प्रकृत-
त्वाद्व दित्रस्य तस्यापि गानशब्दवाच्यत्वात् वादित्र एवोपचये</q> उपगायति-
र्वर्तते तदा वादित्रस्य उपार्थविधानेप्येतत्सिद्ध‍यति वादित्रोपगानमिति । तस्मात्
सर्वं सूक्तम् । पूर्वपक्षोत्तरपक्षावपि विषयाभिधानेनैवोपवर्णितावित्युपरम्यते । तत्र
शारीरमेव गानं न वादित्रमिति पूर्वःपक्षः । न हि वादयन् गायतीत्युच्यते ।</p>
<p><q>राद्धान्तस्तु वादित्रमपि गानमुच्यते, स्वरविशिष्टाभिव्यक्तिर्हि गानं
सा च वादित्रेऽपि विद्यते तदपि गानमिति</q> ।</p>
<lg><l>।। ६ ।। संस्कारे चान्यसंयोगात् ।। १० ।।</l></lg>
<p><q>अत्र अञ्‍जत इत्युपदेशार्थत्वात् तुल्यं कार्यं मन्वानस्य पूर्वःपक्षः</q> ।
गौग्गुलवेन प्रातस्सवनेऽञ्जते इत्यञ्जा/?/स्येह लेपनमात्रमेव कार्यम् । नवनीतस्यापि
लेप/?/नमेव कार्यमिति मन्वानः पूर्वपक्षी नवनीतस्य निवृत्तिमाह ।</p>
<p>ननु दीक्षाकाले नवनीतेनाभ्यञ्जनं सुत्याकाले च गौग्गुलवं कषायाञ्जनं
इति कथं तस्य तेन निवृत्तिरित्यत्राह---<q>तुल्यकार्यत्वे च न कालान्यत्वमुपघाते
हेतुः</q> कालान्यत्त्वं नावनीतस्य धोपघाते हेतुः प्रयाजवत् । यथा कालान्तरीयैरपि
पाशुकैः प्रयाजैः कृते कार्ये पौरोडाशिकप्रयाजनिवृत्तिः तथेहापीत्यभिप्रायः ।</p>
<p><q>राद्धान्तस्तु नोपदेशार्थ एव प्रकृतौ कार्यं नावनीतस्याभ्यञ्‍जनस्य ।
किं तर्हि वैशद्यमङ्गानां स्‍नेहनेन नवनीतेन कृतम्</q> । इह गौग्गुलवे कषाये
स्‍नेहनं कार्यं नास्तीति कार्यान्तरकल्पना । तच्च कार्यं दृष्टमदृष्टं वा यथार्थं
अर्थस्वरूपानतिक्रमेण कल्पनीयम् । अतः कालान्तरात्समुच्चयः न तु कार्यान्यत्वमेव
समुच्चयहेतुः ।</p>
<p><q>किमिदं कालान्यत्वात्समुच्चय इत्युच्यते</q> । समाधत्ते-<q>एककालीनानां
हि कार्यभेदेऽपि कालान्तराभावात् भवति बाध इति प्रदर्शितं भवति</q> ।
भिन्नकार्ये अपि नवनीताञ्जनगौग्गुलवाञ्जते वैशद्यविरूक्षकरणे समानकाले विरुध्येते
﻿<pb n="397"/>
इति वा एतत् त्यादिति दर्शयितुं कालभेदे उक्तः । नवनीताञ्जने स्थिते गौग्गुलवाञ्जनं
पश्चात् विरूक्षीकरणमिति ।</p>
<lg><l>।। ७ ।। आच्छादने त्वैकार्थ्यात् प्राकृतस्य विकारः स्यात् ।। १३ ।।</l></lg>
<p><q>अत्र कौपीनाच्छादनार्थेन वाससो दृष्टार्थत्वात् बाधं मन्यते पूर्व-
पक्षवादी</q> । तार्प्यादिभिः कौपीनस्य गुह्यदेशाच्छादितत्वात् अहतं वासो निवर्तते ।
दृष्टं चैतत् । इदमेव कार्यं वाससोऽपि कौपीनाच्छादनमिति राद्धान्तवादी मन्यते ।</p>
<p>उक्तं वैकृतमन्त्रेपदेशे षङ्‌भिर्दीक्षयतीत्यत्र नाभ्यासोमन्त्राणाम् उपदेशार्थ-
वत्त्वाय हि ते क्रियन्ते । कार्यप्रयुक्तत्वेन कार्यमस्तीत्येतावता न क्रियन्ते । किन्तु
उपदेशम्यार्थवत्त्वायेति । एवमत्राप्युपदेशस्यार्थवत्ता करणीया उपदेशतः प्राप्तेः
स्वार्थादीनाम् । परिधानं चोपदेशार्थः ।</p>
<lg><l>।। ८ ।। सामस्वर्थान्तरश्रुतेरविकारः प्रतीयेत ।। १६ ।।</l></lg>
<p><q>सामान्तराणिं निवर्तन्त इति । कोऽभिप्रायोऽस्याश्‍चिन्तायाः ?
यावता युक्‍तैव निवृत्तिः स्तुतौ साधनान्तरविधानेन साधनान्तरस्य</q> ।
उत्तरं---<q>नात्र किञ्चित् प्राकृतलिङ्गं श्रूयते येन प्राकृतनिवृत्तिः । स्तुत्यर्थ-
स्यानवगमात्</q> । यदि हि स्तुतिमुद्दिश्य सामान्तरविधानं स्यात् स्यात् सामान्तर-
निवृत्तिः । न चैतदस्ति । तस्मात् परिसामादावनुच्चारणमात्रं विधीयमानसामान्त-
राणामदृष्टायेति समुच्चय एव युक्त इति पूर्वःपक्षः । राद्धान्तस्तु उक्‍तं तावत्साम्‍नाम-
विशेषेण संस्कारकत्वम् तेन क्रौञ्चादयोऽपि संस्कारकारका एव । सामान्येन चायं
न्यायः---स्वभावतः कार्यसिद्धौ सम्भवन्त्यां पदार्थस्वभावत्यागेन कार्यान्तरकल्पना
न युक्‍तेति । <q>एवं चाक्षराभिव्यक्त्या स्तुत्यभिनिर्वृत्या चादृष्टे उपदेशार्थवत्त्वे
सम्भवति नादृष्टकल्पना द्रव्याणां सम्भवति</q> । अस्यार्थः---साम्‍नां हि
साधनत्वं गुणाभिधानसमर्थाक्षराभिव्यक्तिद्वारेण । तच्च स्वभावापरित्यागात् दृष्टेनैव
व्यापारेण । उच्चारणमात्रेण त्वदृष्टार्थत्वम् । स्वभावपरित्यागेन हि तत्राक्षराभि-
व्यञ्जकत्वमुपयोगि । तस्मात् स्तुति [रा]श्रीयताम् न पुनरुच्चारणमात्रेणादृष्टम् ।
<q>ननु च कार्यप्रवृत्तिरस्ति</q> । अस्यार्थः---यद्यपि साम्‍नामुपदेशस्तथापि कार्यतोऽपि
सामान्तराणां प्राप्तत्वात् तैस्सह समुच्चय एव न्याय्यः । न बा/?/धः । उत्तरं---
﻿<pb n="398"/>
<q>बाढमस्ति कार्यात् प्राप्तिः</q> । सा तु कार्यसिद्धावसत्याम् । इह तु उपदेशत एव
सिद्धं कार्यमिति प्रति(निवृत्तितं)निवर्तितं विधेस्तं प्रति प्रयोजकत्वम् । तस्माद्‌बाधो
युक्‍तः । अयं च सर्वत्र न्यायो द्रष्टव्यः प्राकृतपदार्थप्रयुक्तिबाधेन वैकृतं तत्कार्ये
साधनान्तरं विधीयत इति ।</p>
<p>नन्वेवं तर्हि परिसामस्वपि स्तुतिरेव स्यात् इत्यत्राह---<q>परिसामसु पुनरुप-
देशान्तरे विधानात् दृष्टं न सम्भवतीत्यदृष्टमेव कार्यमिति युक्‍त</q> उपदेशान्तरे
कार्ये स्तुतेरन्यस्मिन् कार्यान्तरे वचनेनैव विधानात् युक्‍तं परिसाम्‍नामदृष्टं कार्यम् ।
यदस्माभिरुक्‍तं तदिदमुक्‍तं देवदत्तवद्यज्ञदत्तस्तैलेनेति । कथमनेनैतदुक्तमित्यत्राह---
<q>स्वभावापरित्यागेन तैलं स्‍नेहनरूपं न कार्यान्तरे वर्तते इत्यर्थोऽस्य
तैलदृष्टान्तस्य</q> । तथापि स्वभावापरित्यागेनापि उपदेशे सिद्धे सर्वेषां भाष्यकारीये
सन्देहे कारणसन्देहमाह-<q>अत्रेदानीं स्थिते सामान्तरबाधकत्वे चिन्त्यते । किं</q>
कार्यविशेषाज्ञानात् स्तुतिमात्रकार्यविज्ञानात् (सर्वकार्य) प्राकृतसामकार्यार्थत्वात्
वैकृतानां साम्‍नामुपदेशस्य उपदेशार्थनिवृत्तिमात्रमेवानुष्ठानेनोपदेशार्थः स्वीकृतो भवति
तावदेवानुष्ठानं कार्यमिति ।</p>
<p><q>ननु चायमस्मदुक्‍तोऽर्थः उपदेशार्थनिर्वृत्तिमात्रमेवानुष्ठानमिति
किं चिन्त्यते निर्णींतत्वात्</q> ।</p>
<p>परि/?/हरति---<q>सत्यमुक्तम् कार्याविशेषानवगमादुपदेशमात्रमेवाप्रतिपन्नं
मन्यते</q> । यथा षड्‌नि/?/र्दीक्षयतीत्यादौ कार्यविशेषो ज्ञातः तथेह कार्यविशेषज्ञानं नास्ति
तेनोपदेशार्थ एव न प्रतिपन्नः । तेन सामान्युपदिष्टानि तावतां प्रयोगे यत्कार्यं
तदेतदेव तत्कार्यं न कार्यत उपदेशनिर्णयः परिवासस्यप्युपपद्यत इति न कार्यार्थं
कार्यतः प्राप्तमहतं वासो न विहन्ति कौपीनाच्छादनादन्यद् दृष्टमपि कार्यं सम्भवति ।
परिधानस्य सम्भवादुपरिवासस्यपि । उपदेशे हि शब्दार्थानुष्ठानं ततःकार्यम् । न
कार्यतोऽनुष्ठानं यथा कार्यतः प्रवृत्तानां कार्यतोऽनुष्ठानं न तथा साक्षादुपदिष्टानां,
किन्तु तेषां कार्यं कल्प्यम् । न च शब्दार्थविशिष्टस्य दधात्यर्थस्य कौपीनाच्छादनेनैव
कार्यम् कार्यान्तरस्याप्युपरिवाससि दर्शनात् । तेनानैकान्तिकत्वात् न कार्यविशेषा-
वधारणम् । <q>दर्शनमुक्तम्</q> । अदृष्टार्थे हि नोपरिवाससापि सह समुच्चय इति
वासांसीति बहुवचनं लिङ्गम् ।</p>
﻿<pb n="399"/>
<lg><l>।। ८ ।। सामस्वर्थान्तरश्रुतेरविकारः प्रतीयेत ।। १६ ।।</l></lg>
<p><q>अत्र कालविधानमेव मन्वानो न शक्‍नोति पूर्वपक्षयितुम् । विकृतौ
भावार्थविधानात् । दर्शनग्रहाधिकरणवदप्रतिपक्षत्वाच्च भावार्थविधानस्ये-
त्युक्तम्</q> । अनेकगुणश्रवणाच्चेत्यपि द्रष्टव्यम् । अतः स्तुत्यन्तरमेवेदं सामविशिष्टं
विधीयते दानवद्दानान्तरकार्ये, स्तुतिरपि स्तुत्यन्तरकार्ये वर्तत इति पूर्वपक्षयति---
<q>समानजातीयत्वात् स्तुत्यन्तरकार्ये वर्तत इति शक्यते वक्‍तुमिति प्राकृत-
स्तुतिनिवृत्तिः</q> ।</p>
<p><q>राद्धान्तस्तु स्यादेतदेवं यदि गुणमात्रविधिः स्तात् क्रौञ्‍चादिवत्
इह तु विशिष्टविधानम्</q> । अन्यथा यदि विशिष्टविधानं नाश्रीयते तदा यथाश्रुतान्व-
यानुपपत्तिः देशविशिष्टस्याप्यन्वयावगमात् । ततः किं ? यदि विशिष्टविधानं न
स्तुत्यन्तरकार्ये वर्तत इति शक्यते वक्‍तुं अदृष्टार्थत्वात् स्तुतीनाम् । दानेन दृष्टार्थ-
तया युक्‍तो दानान्तरेण वैकृतेन प्राकृतदानप्रत्याम्‍नायः ।</p>
<p><q>ननु च भाष्यकारेण साम्‍नां निवृत्तिरित्युक्‍तं न स्तुत्यन्तरेण
स्तुतीनां निवृत्तिरित्युक्‍तम् । अतो भाष्यविरोधः</q> । उत्तरं - <q>फलतस्तद्व</q>-
[चनम्] ।</p>
<p><q>।। अत्र पातः ।।</q></p>
﻿<pb n="400"/>
<p>ऋजुविमलायां</p>
<p><q>।। द्वादशाध्यायस्य प्रथमः पादः ।।</q></p>
<p>अत्र भाष्यकारः फलमाह---<quote>‘एकादशाध्याये तन्त्रावापलक्षणं व्याख्यातम् ।
अधुना द्वादशे प्रसङ्गलक्षणं व्याख्यास्यामः’</quote> तच्चैतद्वृत्तवर्तिष्यमाणानुकीर्तनं सम्बन्ध-
कथनार्थम् । तत्र पृच्छति---<q>कःपुनरनयोर्लक्षणयोः सम्बन्धः यत्कथनार्थंइदं
भाष्यमिति</q> । पृच्छतश्चायमाशयः तन्त्रेऽपि सकृदनुष्ठानं प्रसङ्गेऽपि । तदनयोर्न हेतु-
हेतुमद्भावस्सम्भवति । न च सम्बन्धान्तरस्य शङ्कापि युक्तेति । उत्तरं---<q>हेतुहेतु-
मद्भावकृत एव सम्बन्ध इति</q> । कुत इत्याह---<q>स्थिते ह्येकप्रयोगवचनाद-
भिन्नाकाशकालकर्तृत्वे तन्त्रमनुष्ठानमगृह्यमाणविशेषत्वादिति इदानीं गृह्य-
माणे विशेषे अन्यतोऽपि प्रयोगसिद्धेः देशकालकर्तृत्वाभेदे किं तन्त्रमेवा-
ष्ठानं उत भेदेनेति चिन्त्यते</q> । अस्यार्थः-दर्शपूर्णमासाभ्यां स्वर्गकामो यजेतेत्येक-
स्मात् प्रयोगवचनात् प्रयोगविविशेषभूतानां देशकालकर्तॄणामभेदे स्थिते प्रयाजादी-
नामङ्गानां तन्त्रमनुष्ठानमिति यत् तदगृह्यमाणविशेषत्वात् न प्रयाजाद्यनुष्ठानस्य विशेषो
गृह्यते अस्य प्रधानस्येदं नास्येति ।</p>
<p>एतदुक्तं भवति---यद्येकः प्रयोगवचनो न स्यात् तदा प्रयोगचोदनाशेषभूता
देशकालकर्तारोऽपि भेदेन सम्बध्येन् सौर्यार्यमणप्राजापत्येष्विव; यदा त्वेक
एव प्रयोगवचनः तदा देशत्वं देशस्य कालत्वं कालस्य कर्तृत्वं कर्तुर्न भिद्यते ।
ततश्च प्रयोगानुबन्धभूतानां तेषां भेदादेक एव प्रयोगो गृह्यमाणविशेषत्वादिति ।</p>
<p><q>इदानीं पश्वर्थमनुष्ठानं न पुरोडाशार्थमिति गृह्यमाणेपि विशेषे अन्य-
तोऽपि प्रयोगसिद्धेः अनुष्ठानस्यागृह्यमाणविशेषत्वात् देशकालकर्तृत्वाभेद-
साधकादन्यतः तन्त्रमध्यविधानादेकप्रयोगसिद्धेः देशकालकर्तृत्वाभेदेपि
किं तन्त्रमेव सकृदेवानुष्ठानं प्रयाजादेः उत भेदेनेति चिन्त्यते</q> यतः ततो
हेतुहेतुमद्भावोऽस्तीति । एतच्च ग्रहणवाक्यम् ।</p>
<p>एतदेव चोद्यपरिहारद्वारेण विवरीतुं चोदयति---<q>कःपुनरत्र पूर्वस्य
हेत्वर्थः । हेतुर्हि भवन् कञ्चिदर्थमुपकुर्वन् हेतुर्भवति</q> । अत्र पूर्वस्य को
हेत्वर्थः । एकदेश्याह---<q>एकदेशकालकर्तृत्वसिद्धिः</q> । देशकालकर्तॄणामेकता
﻿<pb n="401"/>
पूर्वाध्याये सिद्ध‍यति । भवत्वेवं तथापि केन हेत्वर्थतेत्यत्राह---<q>तस्यां हि सत्यां
गृह्यमाणे विशेषे सकृदनुष्ठानम्</q> ।</p>
<p>यद्यपि क्रम(सङ्ख्या) [समाख्या ?] अप्यविशेषेण गृह्यन्ते विशेष[त]ः
पाशुकमिदमनुष्ठानमिति तथापि देशकालकर्त्रेकतया सकृदनुष्ठानम् । नन्वेवमपि कथं
पूर्वस्य हेतुत्वमित्यत्राह---<q>सा चैकप्रयोगवचनतया साधिताऽधस्तात्</q> ।</p>
<p>आक्षेप्ताऽह---<q>नन्वत्रापि तुल्यम्</q> । अस्यार्थः-यदिदं एकप्रयोगवचनतया
देशादीनामेकत्वसाधनं तत्तुल्यमत्रापि । ज्योतिष्टोम एव प्रयोगः पशोः पुरोडाशस्य
च ज्योतिष्टोमेन स्वर्गकामो यजेतेत्यनेन प्रधानस्याङ्गानां च प्रयोग उच्यत इति ।
उपदेशात् ज्योतिष्टोमाङ्गस्य पशुपुरोडाशस्य च पश्वङ्गस्यैकः प्रयोगवचनः । <q>पाशुक
एव वा पुरोडाशस्य तदङ्गत्वात्</q> । यद्वा पाशुक एव प्रयोगवचनः अग्नीषोमीयं
पशुमालभत इति पुरोडाशस्थप्रयोगं वक्ति । पुरोडाशस्य पश्वङ्गत्वात् साङ्गस्य च
प्रधानस्य चोदनायैव प्रयुक्तोऽयं इति चोदयति---<q>स एव तदङ्गमपीति</q> । यत
एवमेकप्रयोगवचनताऽत्रापि तन्निवन्धनश्च देशादीनामभेदः तन्निबन्धनं च सकृदनुष्ठानं
अतः तन्त्रप्रसङ्ग्योः भेद एव दुर्लभः हेतुहेतुमद्भावस्तु दूरत एव नास्तीत्याह---
<q>तस्मान्नानयोर्हेतुहेतुमद्भाबस्सम्भवति</q> ।</p>
<p>इदानीमाक्षेप्ता तन्त्रप्रसङ्ग्योः भेदमाशङ्कते---<q>अथात्राङ्गप्राप्तिर्भिन्ननियोग-
लभ्या प्रसङ्गे । तन्त्रे तु पुनरेकनियोगलभ्या इति भेदः</q> । किं तौ पशुनियोग-
पुरोडाशनियोगावतिदेशतः प्रापयतः प्रसङ्गे, तन्त्रे पुनरेक एव दर्शपूर्णमासाधिकार-
नियोगः प्रयाजादिकमङ्गजातं प्रति करणं प्रापयति । तेनैकनियोगप्रापितानां सकृद-
नुष्ठानं तन्त्रम् । भिन्ननियोगप्रापितानां तु प्रसङ्ग इति विशेषः । निराकरोति---
<q>अयमपि विशेषो नैव शक्यते वक्‍तुं यस्मात् ज्योतिष्टोमनियोगलभ्यैवेय-
मुभयोरितिकर्तव्यता</q> । अस्यार्थः - यद्यपि प्रापकभेदः तथापि प्रयोजकभेदस्ता-
वन्नास्ति । प्रसङ्गेपि ज्योतिष्टोमनियोगस्य यत्तन्त्रं प्रयुक्तिः तल्लभ्यैव तत्प्रयोज्यैवोभयोः
पशुपुरोडाशयोरितिकर्तव्यता । प्रयोजकविशेषनिबन्धनश्चानुष्ठानविशेषो न्याय्यः तदधीन-
त्वात्तस्य । तन्त्रप्रसङ्गौ च अनुष्ठानस्य विशेषौ । तेनोभयत्रापि प्रयोजकविशेषा-
भावान्नानुष्ठानविशेषो युक्तः । एवमेव चायं ग्रन्थो व्याख्येयः । न ज्योतिष्टोमस्य
प्रापकत्वमाश्रित्य कृत्स्‍नविधानाधिकरणे तस्य प्रापकत्वनिषेधात् । न चानेन प्रसङ्ग
तन्त्रयोः विशेषेण हेतुहेतुमद्भावसिद्धिः ।‍</p>
﻿<pb n="402"/>
<p>पुनरपि तन्त्रप्रसङ्गयोः विशेषमाशङ्कते---<q>अथेदमुच्यते गुणादिविकारेपि
तुल्यमनुष्ठानमिति प्रसङ्गः</q> । यद्यपि वृत्तादिना सङ्ख्यया च एकादशादिकया
विकृताः पदार्थाः तथाप्येकमेवानुष्ठानमित्येवंरूपः प्रसङ्गः । विकारे तु तन्त्रमिति किं
तन्त्रप्रसङ्गयोर्विशेषः इति । निराकरोति---<q>यद्यप्ययं विशेषः तथापि हेतुहेतु-
मद्भावो वक्तव्यः</q> । स एवाह---<q>कः खलु</q> कृतस्य विकारे हेतुभावः ।</p>
<p>ननु किमत्र हेतुहेतुमद्भावेनेत्यत्राहं-<q>न च हेतुहेतुमद्भावं विना इदं वृत्तं
इदं वतिंष्यमाणमिति युक्तं वक्‍तुं</q> सम्बन्धान्तरस्य[ा]विद्यमानत्वात् । आक्षेप्तैव
शङ्कामाह---<q>अथाङ्गानां सकृदनुष्ठानलक्षणस्सम्बन्ध उच्यते</q> । अस्यार्थः-
तन्त्रेपि सकृदनुष्ठानं प्रसङ्गेपि । तेन सकृदनुष्ठानरूपतन्त्रप्रसङ्गात् प्रसङ्गश्चिन्त्यत
इति । तेन प्रासङ्गिकस्सम्बन्ध इति । निराकरोति---<q>तथापि वृत्तग्रहणमकिञ्चि-
त्करम् विपरीतस्यापि प्रसङ्गस्य सम्भवात् प्रसङ्गप्रसङ्गेन तन्त्रमेव
कस्मान्नोच्यते</q> तेन तन्त्रे वृत्ते प्रसङ्ग इति वृत्तग्रहणमकिञ्चित्करम् । तत्तु एवमुपयोगि
स्याद्यदि वृत्त एव तस्मिन्निदं विचार्यते । यावता वर्तिष्यमाणेपि तस्मिन्निदं शक्यमेव
चिन्तयितुम् ।</p>
<p>दूषणान्तरमाह---<q>तद्धेतूपजीवनं चात्र लक्ष्यते</q> । 1तद्धेतूपजीवनञ्च
प्रसङ्गे कृते । कस्यासौ तद्धेतुरित्यत्राह---<q>अभिन्नदेशकालकर्तृत्वमिति</q> । तन्त्रे
प्रसङ्गे च तदेव हेतुरिति समानहेतुकतया परस्परं हेतुहेतुमद्भावो नास्तीत्यभिप्रायः ।
उपसंहरति---<q>तस्माद्वक्तव्योऽत्र हेतुहेतुमद्भावः</q> ।</p>
<p>समर्थयिता आह---<q>अयमभिधीयते</q> । हेतुहेतुमद्भावदेशकालकर्तृशास्त्रार्था-
विशेषेण हि तन्त्रे सकृदनुष्ठानात् तन्त्रेण कार्यसिद्धिरुक्ता अनुष्ठानोद्देशविशेषाग्रहणा-
दिति । समे दर्शपूर्णमासाभ्यां यजेत पौर्णमास्यां पौर्णमास्या यजेत दर्शपूर्णमासयोर्य-
ज्ञक्रत्वोः चत्वारऋत्विज इति यानि देशकालकर्तॄणां शास्त्राणि तेषां योऽर्थः
तस्याविशेषेण प्रयाजादीनां सकृदनुष्ठानात् कार्यसिद्धिः तन्त्रमित्यनुष्ठानोद्देशे अनुष्ठाने
यद्देशः अस्मा इदमनुष्ठानमिति तस्य विशेषाग्रहणादिति तन्त्रे तन्त्रलक्षणे उक्तम् ।</p>
<p><q>इदानीमनुष्ठानोद्देशे विशेषग्रहणेपि देशकालकर्तृशास्त्रार्थविशेषात्
अङ्गकार्यस्य किमन्यत्वं भवति नेति संशयः</q> । यदि हि अङ्गकार्यस्य भेदो
<note>1. R तद्धेतुरुप</note>
﻿<pb n="403"/>
भवति एकस्यार्थेन कृतमङ्गजातं अपरस्योपकर्तुं न शक्‍नुयात् तदा भेदेनाङ्गाना-
मनुष्ठानं भवति । अथ न भिन्नं कार्यं तदा सकृदनुष्ठानमिति अनुष्ठानभेदाभेदेन
कार्यस्य भेदाभेदौ चिन्त्येते ।</p>
<p>नन्वेवमपि पूर्वस्य कथं हेतुहेतुमद्भावः इत्यत्राह---<q>सत्यं उद्देश्याविशेषेण
सर्वार्थमनुष्ठानमिति स्थितम् । कार्याविशेषस्तु कर्त्राद्यभेदनिबन्धन एव
इति अनुष्ठानविशेषेण साधितस्तन्त्रे प्रसङ्गे हेतुतां प्रतिपद्यत इति सोऽयं हेतु-
हेतुमद्भावः</q> । अस्यार्थः---सत्यं तत्रोद्देश्याविशेषेण सर्वार्थमनुष्ठानमिति स्थितम् ।
कार्याविशेषस्तु यस्तत्र कर्त्राद्यभेदनिबन्धन एव । कर्त्रादीनां हि प्रयोगचोदनाशेषत्वात्
सप्त[र्व]पदार्थेष्बभेदेन कर्तृत्वं देशत्वं कालत्वं च शास्त्रार्थः । तत्र येषां पदार्थानां
स्वरूपभेदः तत्र प्रधानभेदादङ्गभूतानां कर्त्रादीनां कर्तृत्वादिकमावर्तते प्रतिप्रधानमा-
वर्तन्ते गुणा इति न्यायात् । ये तु पदार्थाः न स्वरूपतो भिन्नाः तान् प्रति कर्तृत्वा-
दिकं न भिद्यत इति बलात् सकृदेवानुष्ठानम् । अन्यथा हि कर्तृत्वादिकमपि भिद्यते ।
ततश्च सकृदनुष्ठाने निश्चिते कार्यमप्यङ्गानां तन्त्रमेवेति निश्चीयते अनुष्ठितानां
कार्यासाधकत्वात् । प्रतिप्रधानं चाङ्गानां विनियोगादवश्याभ्युपगमनीयत्वात् कार्य-
स्येति । अत इदमुच्यते---कार्याद्यभेदस्तु कर्त्राद्यभेदनिबन्धन एवेति योऽयं
कार्याविशेषस्तन्त्रे तन्त्रलक्षणे अनुष्ठानाविशेषेण साधितः अनुष्ठानोद्देशाविशेषात्
कर्त्राद्यभेदः तदभेदादनुष्ठानाभेदः अनुष्ठानाभेदात् कार्याभेद इति मत्वा उक्तमनु-
ष्ठान[ा]विशेषेण साधितस्तन्त्रे कार्याविशेष इति ।</p>
<p>स चायं कार्याविशेषः अङ्गकार्यं तन्त्रता तन्त्रलक्षणेन साधिता । सति(ती)-
च प्रसङ्गे परोद्देशानुष्ठितेनापि परोपकारलाभे निश्चेतव्ये हेतुतां प्रतिपद्यत इति
सोऽयं हेतुहेतुमद्भावः ।</p>
<p>तदेष सङ्क्षेपार्थः---पशूद्देशेनानुष्ठितानामप्यङ्गानां यदवान्तकार्यं तत् पशुपुरो-
डाशयोर्द्वयोरपि साधारणमिति स्थिते अङ्गावान्तरकार्यतन्त्रत्वे तन्त्रलक्षणे सिद्धे परार्था-
ष्ठितैरपि पदार्थैः परस्योपकारलक्षणकार्यसिद्धेः उदासीना प्रधानान्तरप्रयुक्तिर्भवतीति
प्रसङ्गनिश्चयो जायत इति भवति तन्त्रस्य प्रसङ्गं प्रति हेतुभावः । दृष्टं हि परार्थानु-
ष्ठितस्यापि परं प्रत्युपकारत्वमिति ।</p>
﻿<pb n="404"/>
<p>तत्र भवन्ति श्लोकाः---</p>
<lg><l>परोद्देशप्रवृत्तानामङ्गानां यत्परान् प्रति ।</l>
<l>महोपकारसामर्थ्य/?/ स प्रसङ्ग उदाहृतः ।। १ ।।</l></lg>
<lg><l>अङ्गावान्तरकार्याणां तन्त्रता तस्य बोधिका ।</l>
<l>हेतुता हेतुमत्ता च तेन तन्त्रप्रसङ्ग्योः ।। २ ।।</l></lg>
<lg><l>कर्तृत्वाद्यविशेषेण कर्त्रादीनां प्रसिद्ध‍यति ।</l>
<l>अनुष्ठानसकृद्भावः तेन कार्यस्य तन्त्रता ।। ३ ।।</l></lg>
<lg><l>अनुष्ठानाविशेषेण तन्त्रे कर्त्राद्यभिन्नता ।</l>
<l>तन्त्रमध्यनिपातेन प्रसङ्गे सा च सिद्ध‍यति ।। ४ ।।</l></lg>
<lg><l>एकप्रयोगतासिद्धिः तन्त्रमध्यविधानतः ।</l>
<l>ऐक्येन च प्रयोगस्य कर्त्रादीनामभिन्नता ।। ५ ।।</l></lg>
<p>यत एव तन्त्रे अनुष्ठानविशेषाग्रहणात् कार्याविशेषः अत एवात्र पूर्वःपक्षः अनुष्ठाने
विशेषाग्रहणात् कार्यविशेषो नास्तीत्येवंरूपः । पशूद्देशेन हि क्रियमाणाः प्रया-
जादयः पशूपकारानुगुणमेवावान्तरकार्यं कुर्वन्ति इति युक्तम् । तेन पुरोडाशार्थं
भेदेनानुष्ठातव्या इति पूर्वः पक्षः ।</p>
<p>राद्धान्तस्तु---<q>सत्यं अनुष्ठाने विशेषो गृह्यते न पुनः देशकालकर्तॄणां
विशेषः तत्कृतश्चायं कार्याविशेषः</q> । अस्यार्थः - यद्यप्युद्देशे विशेषो गृह्यते
तथापि देशादीनां देशत्वा(न्य)द्यभेदात् सकृदनुष्ठानेन भवितव्यम् । ततश्चाङ्ग-
कार्येणापि सकृदेवेत्यङ्गावान्तरतन्त्रता तावद्गम्यते । ततश्च परमोपकारोऽपि तद्‌द्वार-
कत्वात् पुरोडाशस्यापि तेन सिद्ध‍यति यथा प्रासादोद्देशेनापि कृतस्य प्रदीपस्य यदवान्तर-
कार्यं प्रभालक्षणं तस्य साधारणत्वात् गमनकार्यजनकता राजमार्गेपि भवति ।
तथेहापि प्रष्टव्यम् ।</p>
<p><q>यद्यनुष्ठानविशेषग्रहणेऽपि कार्याविशेषः किमर्थं तर्हि तन्त्रे अनुष्ठान-
विशेषाग्रहणं प्रयत्‍नेनोच्यते</q> । उत्तरं---<q>कर्त्राद्यविशेषसिद्धये</q> । यत्र ह्यनुष्ठाने
विशेषो गृह्यते तत्र कर्त्रादीनां कर्तृत्वादिकं भिद्यते यथा संस्पर्शिषु [संसर्पिषु ?]
यथा वा आग्नेयकृष्णग्रीवयोः । तेन कर्त्रादीनामभेदसिद्ध‍यर्थं विशेषाग्रहणं साध्यते ।
﻿<pb n="405"/>
यदि विशेषाग्रहणे कर्त्रादीनामभेदः इह तर्हि तदभावात् विशेषाग्रहणा-
भावात् कर्त्राद्यभेदः [न]प्राप्‍नोति</q> । ततश्च कुतःकार्याविशेषः कुतस्तरां च प्रसङ्गः
इति । परिहरति---<q>अन्यतः प्रयोगैक्यसिद्धेः न प्राप्‍नोति कर्त्रादीनां भेदः ।
अन्यतः तन्त्रमध्य</q>विधानात् प्रयोगैक्यं पशुपुरोडाशयोः अवगम्यते । एकप्रयोगत्वे
च प्रयोगशेषाणां कर्त्रादीनामभेदोऽवगम्यते । अतः अङ्गेषु सिद्धेपि प्रयोगविशेषग्रहणे
अन्यतः कर्त्राद्यभेदलाभात् कार्याविशेषात् तन्त्रवत्प्रसङ्गसिद्धिरिति स्थितम् ।</p>
<p>तन्त्रेपि सकृदनुष्ठानेनोपकारसिद्धिरेवाभेदानुष्ठानहेतुः इहापि चोक्‍तेन न्यायेन
अस्ति सकृदनुष्ठानेनाप्युपकारसिद्धिरिति युक्तमभेदेनानुष्ठानम् । यत एव कर्त्रादीनाम-
भेदेनानुष्ठानस्यैक्यनिश्चयः <q>अत एव पदार्थद्वारकाः क्रमसङ्ख्यादयः न पदार्थं-
कार्यं विहन्तुं क्षमाः तदानुगुण्यात्</q> । अस्यार्थः---पूर्वपक्षिणा ह्येतदुक्तम् तिष्ठन्तं
पशुं प्रयजति पृषदाज्येनानूयान् यजति एकादश प्रयाजान् यजति इति पशौ प्रया-
जादीनां गुणकालविकारविधानात् विकृताः पशोरुपकुर्वन्ति न पुरोडाशानामिति ।</p>
<p>तत्रेदमुच्यते---यदा तन्त्रमध्यविधानसिद्धैकप्रयोगनिबन्धनकर्त्राद्यभेदबलादा-
यातः कार्याविशेषः पशौ पुरोडाशे च प्रयाजादीनां तदा ये पदार्थद्वारकाः क्रमसङ्ख्या-
दयः ते पदार्थकार्यं साधारणं न विहन्तुं क्षमाः कार्यानुगुणत्वात् गुणविधानस्य ।
ये हि प्रयोगाद्वारकाः ते प्रयोगभेदमावहन्तो भवन्त्येव कार्याभेदविघातकाः । या तु
सङ्ख्या यच्च द्रव्यं तन्न प्रयोगद्वारकम् । यःपुनः तिष्ठन्तं पशुं प्रयजतीति कालविधिः
स कालस्य वचनान्तरेण सुत्यालक्षणस्य विहितत्वात् क्रममात्रपर एवेति न भेदेनानु-
ष्ठानमापादयितुं क्षमः । अत एव क्रमसङ्ख्यादय इति क्रमग्रहणं कृतमिति हेतोः
नानुष्ठानान्तरमावहन्ति क्रमसङ्ख्यादयः ।</p>
<p><q>यत्पुनरिदं भाष्यकारेण पदार्थान्तरनिराकृतौ प्रयाजादयः सङ्ख्या-
भेदेऽपि न प्राकृतेभ्योऽर्थान्तरभूता इत्यत्र यतितं प्रयाजादिषु</q> । यतिः
प्रकृत्यन्तरमस्ति न पुनर्यती प्रयत्‍ने इत्यस्येदं रूपम्, श्वीदित इति इडभावप्रसङ्गात् ।
तदबुद्धिपूर्वकमिव प्रतिभाति । <q>पदार्थान्तरत्वेपि पशावेव तत्कार्यं भविष्यति</q>
तस्य पदार्थान्तरस्य कार्यं पशावेव भविष्यति पशोरेव तस्य विहितत्वात् सङ्ख्यादी-
नामिव । <q>यथा सङ्ख्यादीनां पशावेव कार्यं तस्मात् कर्मान्तरत्वेपि न पुरोडाशे
प्रकृतिवत्कार्यविघातः शक्यते वक्‍तुम्</q> । अस्यार्थः---प्राकृतानां प्रयाजादीनां
पश्‍वर्थंमनुष्ठितानां पुरोडाशे प्रकृतिवत्कार्यविघातो न शक्यते वक्‍तुं ये प्रयाजादयः
﻿<pb n="406"/>
प्रकृताः तदभिप्रायेणापि प्रसङ्गो भवत्येवेति किं पदार्थान्तरनिराकरणप्रयत्‍नेनेति
भावः ।</p>
<p>परिहरति---<q>सत्यमाह भवान् किन्त्वत्र गुणविकारस्तन्त्रमित्युक्तम् ।
तत्सिद्ध‍यर्थं प्रयाजादीनां स्वरूपवत् कार्यमपि नान्यद्भवितुमर्हति प्राप्ति-
सिद्ध‍यर्थोऽयं यत्‍नः</q> ।</p>
<p>अस्यार्थः---यद्यपि पदार्थान्तरत्वेपि पृषदाज्येनानूयाजान् यजतीत्येवमादीनां
प्रसङ्गश्चिन्तयितुं शक्यते तथापि भाष्यकारेणापि तु गुणविकारस्तन्त्रमित्युक्तम् । गुणेन
पृषत्तादिना अनूयाजादीनां विकारो यस्मिन् अङ्गावान्तरोपकारे स गुणविकारस्तन्त्र-
मित्युक्‍तम् तस्य तन्त्रत्वसिद्ध‍यर्थम् । केन हेतुना तत्सिद्ध‍यर्थत्वं इत्याह---<q>स्वरूपवत्
कार्यमपि नान्यद्भवितुमर्हति इति</q> । यथा स्वरूपं पदार्थस्य तदेवेत्येकरूपतया
कार्यस्य तन्त्रतां साधयितुं प्राप्तिसिद्ध‍यर्थो अनुयाजादिप्राप्तिप्रतिपादनार्थोऽयं भाष्य-
कारस्य पदार्थान्तरनिराकरणे यत्‍नः । कथं पुनः प्राप्तिसिद्ध‍या कार्यैक्यसिद्धिरित्यत्राह
---<q>कार्यविशेषे हि प्राप्तिः यदा प्रकृतिविकृत्योः । अङ्गकार्याविशेषो
भवति तदाऽस्तु तावदङ्गानां प्राप्तिर्भवति विकृतिभूतश्च पशुः</q> ।</p>
<p>एतावत्येव मातृका ।।</p>
