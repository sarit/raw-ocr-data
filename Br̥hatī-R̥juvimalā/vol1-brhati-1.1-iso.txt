<pb n="001"/>
<q>mīmāṁsādarśanam</q>
prathamē'dhyāyē prathamaḥ pādaḥ
<q>athātō dharmajijñāsā ।। 1 ।।</q>
śābarabhāṣyam
<q>lōkē yēṣvarthēṣu prasiddhāni padāni, tāni</q>
br̥hatī
<q>prabhākaramiśraviracitā</q>
(śābarabhāṣyaṭīkā)
<q>।। athātō dharmajijñāsā ।।</q>
<q>lōkē---ityādibhāṣyasya <quote>“athātaḥ”</quote>---ityētasmin padadvayē'lauki-</q>
﻿<pb n="002"/>
kārthāśaṅkānivr̥ttiḥ prayōjanam । kuta ētat ? svādhyāyādhyayanavidhē-
ravivakṣitārthatvanirākaraṇāt । kathaṁ punaravivakṣāśaṅkā ? svādhyāyādhyayana-
vidhēradhikārāśravaṇāt, ācāryakaraṇavidhiprayōjyatvācca । kathaṁ punaranyasya
vidhēranyēna prayuktiḥ ? prayājādivaditi cēnna; tatra svādhikārābhēdādyuktam ।
﻿<pb n="003"/>
atrāpyadhikārāṁśō na bhidyata iti cēnna, aṅgāṅgibhāvābhāvāt । kathaṁ punaraṅgatā
nāsti, prayōjyatvaṁ ca ? na prayuktiraṅgatvē hētuḥ । kastarhi ? viniyōgaḥ । nanu
viniyōgaḥ pārārthyē kārāṇam; viniyuktasyaiva hyaṅgatvaṁ darśayati <quote>“na cāvihitamaṅgaṁ
bhavati,”</quote> <quote>“phalavatsan‍nidhāvaphalaṁ tadaṅgam”</quote> iti ca । maivam; pārārthyamēva
hyaṅgatōcyatē; parasyōtpattau kāryē vā yadanugrahāya vartatē, tat parārthamityucyatē;
tadēva cāṅgam । tasmādviniyōgakr̥tamēvāṅgatvam, na prayuktikr̥tam । kathaṁ
punarēkatvādīnāmaṅgatvam ? uktaṁ hi paśōrupādānaśēṣatvam; prayuktikr̥taṁ ca
tat । tadapi naiva prayuktikr̥tam । kiṁ tarhi ? viniyōgakr̥tamēva । nanu
vibhaktibhiḥ prātipadikārthō viniyujyatē, na punarēkatvādayō vibhaktyarthāḥ ।
﻿<pb n="004"/>
satyam na viniyujyantē; na punarviniyuktōpādānē'pi nāvagamyantē
vibhaktibhiḥ । viniyuktasyaikatvādayō vibhaktibhirabhidhīyantē, asaṁbaddhasyānava-
gamāt । ata ēva caikavākyatvaṁ saṁkhyāvidhānasya vibhaktividhānasya
ca । tasmādyuktamupādānaśēṣatvamēkatvādēḥ । svādhyāyādhyayanaṁ tu na
viniyuktam, nāpi viniyuktasthamavagamyatē । ataḥ prayōjyam, na
cāṅgamiti siddham । kathaṁ punaraviniyuktamasaṁbaddhamēvākṣipyatē ? naiva viniyōga
ākṣēpē hētuḥ । kiṁ tarhi ? kāryam । viniyuktasthamapi kāryēṇaivākṣipyatē ।
tātsthyaṁ tvaṅgatvē hētuḥ । yatpunaridamuktam---<quote>“na cāvihitamaṅgaṁ bhavati,”</quote> <quote>“phala-
﻿<pb n="005"/>
vatsannidhāvaphalaṁ tadaṅgam”</quote>---iti ca, kāryē'ṅgatvapratipattyarthō'yaṁ granthaḥ; na
punaraṅgatvapratipattyarthaḥ । asti hi kāmasyādhikārē prayōjyatvam, na cāṅgatā ।
tasmādanyat prayōjyatvam, anyā cāṅgatā । tathā cōhyapadānāmasti
prayōjyatvam, na śēṣatā; mantrasya hi viniyōgēna śēṣatōcyatē, ūhyapadā-
nāmamantratvāt । tasmāt prayōjyatvādanaṅgatvācca svādhyāyādhyayanasya bhavati
saṁśayaḥ---kiṁ prayōjyatvādēkakāryatvam, utānaṅgatvādbhin‍nakāryatvam ---iti ।
atra pūrvapakṣavādī prayōjyatvādēkakāryatāṁ manvānō'vivakṣāṁ mēnē । tanni-
rākr̥taya idam <quote>“athātaḥ”</quote>---iti padadvayamaṅgīkr̥tavān sūtrakāraḥ । na
cānēna padadvayēnāyamarthō nirākr̥ta iti pāṭhādēvāvagamyatē, pūrvamanupanyastatvā-
dasyārthasya । atō bhavatyalaukikārthāśaṅkā kasyacit । atō'ntarṇīta-
pūrvapakṣanirasanasamarthaṁ padadvayaṁ manvānō bhāṣyakāra āha - <quote>“lōkē yēṣvarthēṣu
prasiddhāni padāni, tāni sati sambhavē tadarthānyēva sūtrēṣvityavagantavyam;
﻿<pb n="006"/>
nādhyāhārādibhirēṣāṁ parikalpanīyō'rthaḥ paribhāṣitavyō vā”</quote> iti ।</p>
<p>kiñca, na kavēlamasyālaukikārthāśaṅkānirāsaḥ; avagamyatē, paribhāṣā-
diyat‍nagauravākaraṇāt ।।</p>
<p><quote>“tatra lōkē'yamathaśabdō vr̥ttādanatantarasya prakriyārthō dr̥ṣṭaḥ; na
cēha kiñ‍cidva‍r̥ttamupalabhyatē”</quote> ---ityalaukikāśaṅkāṁ prakaṭayati । <quote>“bhavitavyaṁ
tu tēna”</quote>---iti nyāyānapētatāmāśaṅkāyāḥ kathayati । sidhyarthaṁ hi prakaraṇā-
dyanvēṣyam; śrutasya hyayathārthatvē na śrutatvamēva karaṇam । tacca prakaraṇādikaṁ</q>
﻿<pb n="007"/>
sarvamatrāstīti---<quote>“tattu vēdādhyayanam”</quote>---ityuktam । <quote>“tasmin hi sati sāva-
kalpatē”</quote>---itīdānīmavivakṣitārthasvādhyāyādhyayanavādyāha । iti tāvat bhavān
sakalatantrārthaparyālōcanayāṁ vēdādhyayanasya vr̥ttatvaṁ manyatē; tadayuktam,
svādhyāyādhyayanavidhērācāryakaraṇavidhiprayuktatvādavivakṣitasvārthataivāvagamyatē ।
athādr̥ṣṭārthamēvēdaṁ sūtram, <quote>“vēdamadhītya, anantaraṁ dharmajijñāsā”</quote> iti, ēvaṁ
tarhyarthadvayavidhānaṁ prāpnōti---vēdamadhītya, anantaraṁ cēti । yadi ca vēda-
madhītya---ityucyatē, anyasyāpi karmaṇō'nantaraṁ dharmajijñāsā'vakalpatē;
athānantaryaṁ vidhīyatē, prāgapi vēdādhyayanāt prāpnōti । na cādr̥ṣṭārthasya
vākyasyārthadvayavidhānaṁ dvidhā saṁbhavati । ucyatē---naivēdamadr̥ṣṭārthaṁ sūtram;
vēdārthavicārāyaivēdamārabhyatē । kutaḥ ? <quote>“tādr̥śīṁ tu dharmajijñāsāmadhi-
kr̥tyāthaśabdaṁ pratyuktavānācāryaḥ, yā vēdādhyayanamantarēṇa na saṁbhavati ।
katham ? vēdavākyānāmanēkavidhō vicāra iha vartiṣyatē”</quote> । nanvavivakṣi-
﻿<pb n="008"/>
tasvārthaṁ vēdādhyayanamityuktam । vivakṣitē vā kiṁ vēdādhyayanapūrvakēṇā-
nantaryavidhānēna ? svataḥ prāptēḥ । api caivaṁ sati <quote>“naiva vayamiha vēdādhyaya-
nāt pūrvaṁ dharmajijñāsāyāḥ pratiṣēdhaṁ śiṁṣmaḥ ; na hyētadēkaṁ vākyaṁ
purastādvēdādhyayanāddharmajijñāsāṁ pratiṣēdhiṣyati, parastāccānantaryaṁ prakariṣyati ;
bhidyēta hi tathā vākyam ; anyā hi vacanavyaktirasya purastādvēdādhyaya-
nāddharmajijñāsāṁ pratiṣēdhataḥ, anyā ca parastādānantaryamupadiśataḥ---vēdaṁ
nānadhītya---ityēkasyāṁ vidhīyatē'nūdyānantaryam, viparītamēkasyām; arthai-
katvāccaikavākyatāṁ vakṣyati”</quote> । ata ēvādr̥ṣṭārthāśaṅkā naiva sūtrē kartavyā । kimarthaṁ
tarhi sūtram ? svādhyāyādhyayanavidhērācāryakaraṇādga‍urukulānnivr̥ttirēvānantaraṁ
bhāti । anaṅgatvāttu svārthaparataivāsya nyāyyā, nāvivakṣitārthatēti sūtrasya
prayōjanam । tadidamāha---<quote>“adhītē vēdē dvayamāpatanti---gurukulācca sāmāvartti-
tavyam, vēdavākyāni ca vicārayitavyāni; tatra gurukulānmā samāvartiṣṭa,
kathaṁ nu vēdavākyāni vicārayēt---ityēvamarthō'yamupadēśaḥ”</quote> । <quote>“yadyēvam, na
tarhi vēdādhyayanaṁ pūrvamanantaraṁ dharmajijñāsāyāḥ; avivakṣitasvārthatāṁ vēdādhyanasya
﻿<pb n="009"/>
smr̥tikārō manyatē---<quote>“vēdamadhītya s‍nāyāt”</quote> ---iti vadan । na cēdamanyāyyaṁ
﻿<pb n="010"/>
smr̥tivacanam, svādhyāyādhyayanavidhērviniyuktaviṣayatvāt, tatpūrvakatvācca
svārthāvagatēḥ । tasmādavivakṣitasvārthataiva nyāyyā vēdādavagamyatē । <quote>“na
cām‍nāyō nāmātikramitavyaḥ । taducyatē---atikramiṣyāma imamāmnāyam,
anatikrāmantō vēdamarthavantaṁ santamanarthakaṁ kalpayēma”</quote> । ācāryakaraṇavidhē-
radhyayanamātrācca nārthāvabōdhapratyarthitā sambhavati । nanu ca
svādhyāyādhyayanavidhēḥ prayōjanadvayāsambhavādavivakṣaiva । kēna vōktam---
﻿<pb n="011"/>
svādhyāyādhyayanavidhēḥ prayōjanamētat---iti ? <quote>“dr̥ṣṭō hi tasyārthaḥ karmāva-
bōdhanaṁ nāma”</quote> । uktaṁ cāśēṣatvaṁ svādhyāyādhyayanasya, tasyādhikārāśra-
vaṇāt । tadidamāha---<quote>“na ca tatrādhyayanamātrāttatrabhavantō yājñikāḥ
phalaṁ samāmananti; yadapi samāmanantīva, tatrāpi <quote>“dravyasaṁskārakarmasu
parārthatvāt phalaśrutirarthavādaḥ syāt”</quote>---ityarthavādatāṁ vakṣyati”</quote> ।
﻿<pb n="012"/>
nanu naivātra virōdhō vidyatē; kiṁ virōdhinirākaraṇārthēna sūtrēṇa ?
kathamavirōdhaḥ ? <quote>“na cādhītavēdasya snānānantaryamētadvidhīyatē; na
hyatrānantaryasya vaktā kaścicchabdō'sti; pūrvakālatayāṁ hi ktvā smaryatē,
nānantaryē । dr̥ṣṭārthatā cānantaryē'dhyayanasya vyāhanyēta”</quote> । syādētadēvam,
yadyasyāḥ smr̥tērmūlāntaramasti । ācāryakaraṇavidhyarthaparisamāptirēvāsya mūlam,
vēdānuvacanāntatvādācāryakaraṇavidhēḥ । kiṁ tu <quote>“lakṣaṇayā tvēṣō'rthaḥ syāt ।”</quote>
﻿<pb n="013"/>
kimidamucyatē---lakṣaṇayā tvēṣō'rthaḥ syāt iti ? idamucyatē---<quote>“na cēdaṁ
snānamadr̥ṣṭārthaṁ vidhīyatē; kiṁ tu lakṣaṇayā asnānādiniyamasya paryavasānaṁ
vēdādhyayanasamakālamāhuḥ-<quote>“vēdamadhītya snāyāt”</quote>-iti”</quote> । atō'syā nyāya-
mūlatāṁ kathayituṁ sūtram---gurukulānmā samāvartiṣṭa---iti । mūlāntaratvē ca
smr̥tēradr̥ṣṭaṁ kalpayitavyam । atō'dr̥ṣṭārthatāparihārāyaivācāryakaraṇavidhirēvāsya
mūlam । <quote>“tasmādvēdādhyayanamēva pūrvamabhinirvartyānantaraṁ dharmō jijñāsitavyaḥ”</quote> iti
sthitam, athaśabdaprayōgasāmarthyāt । ēvaṁ cēnnēdamadr̥ṣṭārtham; nāpi dr̥ṣṭārtham,
﻿<pb n="014"/>
prāptatvāt; gurukulanivr̥ttirēva nivāryatē । <quote>“na brūmaḥ---anyasyāpi karmaṇō'na-
ntaraṁ dharmajijñāsā na kartavyā---iti, kiṁ tu vēdamadhītya na tvaritēna
snātavyam; anantaraṁ dharmō jijñāsitavyaḥ -ityathaśabdasyārthaḥ”</quote> ।।</p>
<p><quote>“ataḥśabdō vr̥ttasyāpadēśakō hētvarthēna”</quote> iti kasya vr̥ttasya
hētutāmupadiśati ? vēdādhyayanasyēti brūmaḥ । kathaṁ punarvēdādhyayanasya hētutā ?
adhyayanānantaramarthāvabōdhadarśanāt । atō'dhītavadēsyānantaraṁ dharmajijñāsā ।
tadidamathētyuktam । atō'nantarāvagamārthaṁ dharmajijñāsāhēturadhyayanam ।
﻿<pb n="015"/>
<quote>“yathā kṣēmasubhikṣō'yaṁ dēśaḥ; atō'hamasmin dēśē prativasāmi---iti”</quote>
(iti) pūrvōktasya vākyasyātaḥśabdō hētutāmupadiśatīti laukikārthatāṁ
darśayati । <quote>“ēvamadhītō vēdō dharmajijñāsāyāṁ hēturjñātaḥ, anantaraṁ dharmō jijñā-
sitavyaḥ”</quote>---ityathaśabdasya vyākhyānamēva pradarśitavān hētutvāvagamāya ।
<quote>“dharmāya hi vēdavākyāni vicārayitumanadhītavēdō na śak‍nuyāt”</quote>---</q>ityanē-
nādhikāraśūnyāṁ svārthavivakṣāṁ darśayati । <quote>“ata ētasmātkāraṇādanantaraṁ dharmaṁ
jijñāsitumicchēdityataḥśabdasyārthaḥ”</quote>। nigamanavākyamētat । <quote>“dharmaṁ jijñāsitu-
﻿<pb n="016"/>
micchēt”</quote>---iti kasya sūtrāvayavasya vyākhyānam ? dharmajijñāsāpadasyēti
brūmaḥ । nanu---dharmaṁ jijñāsēt---iti vaktavyam; prakr̥tipratyayayōrhi pratyayā-
rthasya prādhānyamityutsargaḥ; dharmajijñāsāpadē punaḥ prakr̥tyarthaprādhānyapradarśanā-
yāyaṁ yatnaḥ । <quote>“dharmāya jijñāsā dharmajijñāsā”</quote> । kathaṁ punaḥ ? prakr̥tyarthō
jñānārthaḥ, pratyayārtha icchā; īdr̥śa ēvārthē san smaryatē---<quote>“dhātōḥ
karmaṇaḥ”</quote>---iti । ēvaṁ tarhi jñānasya prādhānyam, na dharmasya । na hyananyārthā
kriyā pradhānaṁ bhavatīti dharmakarmikaiva sā pradhānam । atō dharmārthā jijñāsā ।
tadidamāha---<quote>“sā hi tasya jñātumicchā”</quote>---iti । uktā dharmārthā jijñāsā ।
﻿<pb n="017"/>
sa punaḥ kathaṁ jijñāsitavyaḥ ? kō dharmaḥ, kathaṁlakṣaṇaḥ, kānyasya sādhanāni,
kāni sādhanābhāsāni, kiṁparaśca---iti । ēvamavijñātō dharmō nānuṣṭhā-
nāyālaṁ bhavati; ananuṣṭhitō dharmō na dharmakāryaṁ karōti---ityuktam---
﻿<pb n="018"/>
<quote>“āsāṁ pratijñānāṁ piṇḍasyaitat sūtram---āthātō dharmajijñāsā---iti”</quote> ।
kēyaṁ kiṁparatā nāma ? adhikārābhiprāyamētaducyatē, <quote>“kva puruṣaparatvaṁ kva
vā puruṣō guṇabhūtaḥ”</quote>---iti ca ।।</p>
<p><quote>“dharmaḥ prasiddhō vāsyādaprasiddhō vā”</quote>-iti ca kō'bhiprāyaḥ ?
﻿<pb n="019"/>
yadi punarvēdādēvāyamarthō'vagamyatē, kimatra jijñāsyata iti । satyam;
vipratipannāstu maharṣayaḥ kēcit pramāṇāntarapūrvakamarthaṁ varṇayanti;
kēcinmantrārthavādānāmapi yathāśruta ēvārthē prāmāṇyamicchantyakāryē'pyarthē
vēdaḥ pramāṇamiti vadantaḥ । atō'syāṁ vipratipattau satyāṁ prārabhyatē
jijñāsā tattvāvagamāya । tattvēnāparijñātō'rthō'nuṣṭhīyamānō vihantyanuṣṭhātāram,
jñātvā'nuṣṭhitō niḥśrēyasēna saṁyunaktītyārabhyatē jijñāsā; sarvavicārāṇāṁ
pratijñāpūrvakatvāt । tadabhidhīyatē---</p>
﻿<pb n="020"/>
<p>cōdanālakṣaṇō'rthō dharmaḥ iti । <quote>“cōdanēti kriyāyāḥ pravartakaṁ
vacanamāhuḥ”</quote>---iti kāryē'rthē vēdasya prāmāṇyaṁ darśayati । tallakṣaṇō dharmaḥ---
iti vadan kāryarūpa ēvēti darśayati । <quote>“cēdanā hi bhūtam”</quote> iti ।
﻿<pb n="023"/>
yadi kārya ēvārthē vēdasya prāmāṇyam, kathaṁ tarhi bhūtādyarthāvagati-
rmantrārthavādēṣu ? tēṣāmapi hi kāryārthatā dvitīyē pādē vakṣyati । taduktam---
<quote>“śaknōtyavagamayitum”</quote>---iti । na ca pramāṇāntarāvagamyō'yamarthaḥ---iti
<quote>“nānyatkiñcanēndriyam”</quote>---iti darśayati । <quote>“nanvatathābhūtamapyarthaṁ brūyāccō-
﻿<pb n="024"/>
danā”</quote>---iti śabdasyārthāsaṁsparśitāṁ vadan pratijñādōṣamāha । kathaṁ punararthā-
saṁsparśitā śabdasya ? ucyatē---arthāsaṁsparśi hīyatē pramāṇam; tasya
bādhakajñānōtpattau satyāṁ na punaḥ pratipakṣavijñānaṁ tannimittamēvōtpadyatē ।
śabdē punaḥ spaṣṭē'pi bādhakajñānē punaḥ śabdanimittamēva pratipakṣa-
vijñānamudēti---aṅgulyagrē hastiyūthamasti---iti । tathā na śuktikārajatā-
diṣvasyārthasya saṁbhavaḥ । tasmādarthāsaṁsparśitvāccōdanāyāḥ tallakṣaṇō dharmaḥ
iti pratijñā nōpapadyatē । taducyatē arthaṁ cāvabōdhayati, arthāsaṁsparśī cēti
citram । yadi tāvat bādhakajñānāvagamyamarthāsaṁsparśitvam, naiva tat pramāṇa-
janyam; viśēṣāgrahaṇāt smr̥tijñānaṁ taditi pratipādayiṣyāmaḥ । vēdē punaḥ
bādhakajñānābhāvāt arthāsaṁsparśitāśaṅkāpi nāsti । nanu ca satyapi bādhakajñānē
laukikēṣu vākyēṣu śabdādēva jñānamutpadyatē, nimittabhāvāt---aṅgulyagrē hasti-
yūthaśatam---iti; tadarthā parihr̥taivārthāsaṁsparśitāśaṅkā, naivam । anabhijñō bhavān
﻿<pb n="026"/>
bādhyabādhakabhāvasya---aṅgulyagrē hastiyūthaśatam---iti pramāṇāntaradarśanamatra
bādhyatē, na punarhastiyūthaśatam । tadidamāha---<quote>“
bravīti ca, vitathaṁ cēti”</quote> । ata ēva <quote>“taccēt pratyayitāt”</quote>-ityuktam । pratyayi-
tasya hi vacanamavyabhicāri pramāṇāntarapūrvakam, yatrōpalabhyamānaviṣayam;
﻿<pb n="027"/>
yatra tu dvayaṁ nāsti, tatra pramāṇāntaraviparyayādviparyayaḥ । vākyārthē punaruktō'-
viparyayaḥ । kasmāt punaḥ pauruṣēyē vacanē pramāṇāntaraviparyayādviparyayaḥ ? jñātaṁ
﻿<pb n="028"/>
hyarthaṁ parasmai pratipādayituṁ puruṣāḥ prayuñjatē vākyāni; na cāpratītō'rthō jñātō
bhavatīti pramāṇāntarasaṁvādinā pauruṣēyēṇa vacanēna bhavitavyam । tadidamāha---
<quote>“aśakyaṁ hi tat puruṣēṇa jñātumr̥tē vacanāt”</quote> iti । nanu aśakyaṁ hi puruṣēṇa
tat jñātumr̥tē pramāṇāntarāt---iti vaktavyē <quote>“r̥tē vacanāt”</quote> iti kō'bhi-
prāyaḥ ? ucyatē---nanu ca kāryārthatvē'pi pauruṣēyataiva vacasaḥ prāpnōtītyasya
parihārārthamidamucyatē---jñātumr̥tē vacanāt---iti । nanu ca pramāṇāntara-
saṁvāditaivaṁ na pradarśitā bhavati । bāḍhaṁ pradarśitā; sāpēkṣatvanirākaraṇadarśanāt;
nāntarīyakānapēkṣatvasiddha‍yarthaṁ tu viśēṣōdāharaṇam । nanu---r̥tē vacanā-
dityuktē prāpnōtyēva pauruṣēyatvaṁ cōdanāyāḥ । ucyatē; vacanāt---
﻿<pb n="029"/>
ityuktē prāpnōtyēva kāryē'rthē vacanasya svātantryam । ataḥ puruṣaparamparāyāmapi
na pramāṇāntaragōcarō dharma iti siddham । kathaṁ punaridaṁ siddha‍yati ? puruṣa-
paramparōpadēśānyathānupapattyā kimapyupalambhakamastīti śakyatē kalpayitum, na
svātantryaṁ vacanasya । naitadēvam; upadēśō hi vyāmōhādapi bhavati; asati
vyāmōhē vēdādapi bhavati; mūladvayē sambhavatyētasmin parigaṇitapramāṇavyati-
riktaṁ na pramāṇāntaramastīti śakyatē vaktum । ataḥ pramāṇāntaraviparyayāsaṁbhavānna
svataścārthāsaṁsparśitā śakyatē vak‍tuṁ cōdanāyāḥ । tasmāt suṣṭhu prati-
jñātam---<quote>“cōdanālakṣaṇō'rthō dharmaḥ”</quote> iti । kiñca, puruṣavacanāt
---vijñātō'yamanēnārthaḥ iti niścayō bhavati, na punaḥ pramāṇāntarabuddhirupa-
jāyatē । taduktam---<quote>“api ca, pauruṣēyādvacanāt---ēvamayaṁ puruṣō
vēdēti bhavati pratyayaḥ, na---ēvamayamartha iti”</quote> । kimivārthāntarāvagatau
pramāṇāntarāvagatirbhavati ? bāḍham; arthānusāri hi tadā pramāṇamavakalpatē ।
﻿<pb n="031"/>
nanu vēdētyētadapi kalpanīyamēva। na, prasiddhakāraṇatvāt saṁvidaḥ; aprasiddha-
mūlatvāccārthasya। vēdētyētadapi tāvat puruṣavacanānnāvagatirbhavati, vikṣēpasya
sambhavāccittānām; kimutārthē? taddarśayati---<quote>“viplavatē khalvapi kaścit puruṣa-
kr̥tādvacanāt pratyayaḥ”</quote>---iti। kimidaṁ sāmānyatō dr̥ṣṭam? dvividhasyāpi
nirastatvāt kimanyadavaśiṣyatē, yēnēdamucyatē---<quote>“nanu sāmānyatō dr̥ṣṭam”</quote>
iti? satyamēvam; kiṁ tu viṣayāntarē sāmanyatō dr̥ṣṭamanapāstaṁ manyatē---
﻿<pb n="032"/>
<quote>“viplavatē  khalvapi kaścitpuruṣakr̥tādvacanāt”</quote>---ityuktam; tadānyathaivā-
rthō'nyathā śabdādvijñānam; tadidamupapannārthaṁ bhavati; asyāṁ kimupattau?
prasaktā khalvarthāsaṁsparśitā śabdasya śabdatvādviplutārthaśabdavat iti । satyam;
yadi viplutau śabdādayathārthatvam, ayathārthasya viṣayē śabdādavagamyē
sati, nāyathārthāt । tadidamuktam---<quote>“na, anyatvāt”</quote>---iti । anya
﻿<pb n="033"/>
ēvāyathārthatvē hētuḥ śabdādviṣayē syāt । athāpi śabdādēva viplavaḥ,
tathāpyētadanumānaṁ naivōpapadyatē; aduṣṭapakṣapratijñānasāpēkṣaṁ hētuvacanaṁ bhavati;
duṣṭaścāyaṁ pakṣaḥ, saṁvidaḥ pratyakṣatvāt । tadidamuktam---<quote>“pratyakṣastu vēdavacanēna
pratyayaḥ”</quote> iti । pratītiḥ pratyayaḥ । nanu naiva kāryō dharmaḥ । kastarhi ?
guṇaḥ । tathā ca kēcit dhīguṇaṁ manvatē, kēcidātmaguṇam । tasmāt
﻿<pb n="034"/>
kriyāyāḥ pravartakaṁ vacanaṁ cōdanā, tallakṣaṇō'rthō dharmaḥ---iti vacanaṁ
nōpapadyatē, akāryatvāddharmasya । atastannirākaraṇāya cōdanālakṣaṇasya tatrōpa-
saṁhāramukhēna upanyastavān bhāṣyakāraḥ tasmāt śrēyaskarō dharmaḥ ityādi ।
kathaṁ punarnirāsaḥ ? śabdārthasambandhasya lōkavyavahāragamyatvāt kāryārthē
dharmaśabdaṁ laukikāḥ prayuñjata iti <quote>“yō yāgamanutiṣṭhati”</quote>---ityēvamādinā
﻿<pb n="035"/>
pradarśitam । arthaśabdasyānvayaprayōjanapradarśanārthaṁ bhāṣyakārēṇa---<quote>“ubhayamiha
cōdanayā lakṣyatē arthō'narthaścēti”</quote>; punarapi ca praś‍napūrvakamidamuktam---
<quote>“kō'rthaḥ ? yō niḥśrēyasāya jyōtiṣṭōmādiḥ; kō'narthaḥ ? yaḥ pratyavāyāya
śyēnādiḥ”</quote>---iti । niḥśrēyasapratyavāyalakṣaṇaṁ dharmādharmatvamuktam । ēvaṁ cōpa-
darśayatā ubhayaṁ cōdanālakṣaṇamityuktaṁ bhavati ।</p>
﻿<pb n="036"/>
<p>tatra yō niḥśrēyasāya, tasyaiva dharmatā kathaṁ nāma syāt; pratyavāyahētōḥ
mā bhūt---itīdaṁ tarhyayuktam । <quote>“kathaṁ punaranarthaḥ kartavyatayōpadiśyatē”</quote>---
iti । kathaṁ kartavyatayānupadiśyamānō'rthaścōdanālakṣaṇō bhavati ? kathaṁ
cōdanālakṣaṇasya satō dharmatvanivr̥ttyarthamarthaśabdānvaya upapadyatē ? punarapi
ca spaṣṭīkarōti---<quote>“naiva śyēnādayaḥ kartavyatayā vijñāyantē”</quote>---ityuttarēṇa ।
﻿<pb n="037"/>
kartavyatayā nōpadiśyantē, cōdanālakṣaṇāśca---iti saṅkaṭamivōpalakṣyatē ।
yadapi ca <quote>“kathaṁ punarasāvanarthaḥ ?”</quote>---iti praśnamullikhya <quote>“hiṁsā hi
sā, sā ca pratiṣiddhā”</quote>---ityuktam, tadapi pūrvāparaviruddham; <quote>“yaḥ pratyavā-
yāya”</quote>---iti pratyavāyalakṣaṇamanarthatvamuktvā punaḥ pratiṣēdhalakṣaṇamuktavān ।
tasmādasāmañjasyam । atha pratiṣēdhapratyavāyayōrapyavirōdhitōcyatē pratyavāyasya
﻿<pb n="038"/>
pratiṣēdhahētutvāt, tadayuktam; nañarthasyānanyārthatvāt; nañarthaparyavasāyyēva
hi pratiṣēdhavidhiḥ, na punastadarthasyānyārthatāmavagamayituṁ kṣamaḥ ।</p>
<p>atrāha---<q>anirūpitaniyōgavyāpārasyēdaṁ cōdyam</q> । kartavyatāviṣayō
niyōgaḥ, na punaḥ kartavyatāmāha । kathaṁ tarhi kāryē'rthē prāmaṇyaṁ vēdasya-ityuktam ?
yuktam, tadviṣayatvānniyōgasya । kō'yaṁ viṣayaviṣayibhāvaḥ ? yasminnayaṁ puruṣō
﻿<pb n="039"/>
niyujyatē, sa tadviṣayaḥ । tasmānnaiva vidhiḥ kartavyatāmāha, viṣayatayā tu
upādattē । tasmādyadyadupādīyatē, tattadvidhēyamiti tantrē vyavahāraḥ । yattūpādāna-
hētutāṁ pratipadyatē, tadadhikr̥tau kāraṇam । tasmādadhikāranimittatvamaṅgīkr̥tyaita-
﻿<pb n="040"/>
ktam---<quote>“hiṁsā hi sā, sā ca pratiṣiddhā”</quote>---iti । upādānagatō hi pratiṣēdhaḥ
kratvarthaḥ syāt, nādhikāragataḥ । <quote>“na hiṁsyādbha‍ūtāni”</quote>---iti cādhikāragatō'yaṁ
pratiṣēdhaḥ puruṣārthaśca । tasmādabhicārasyānarthatāṁ pratipādayituṁ kṣamaḥ;
nāg‍nīṣōmīyādēḥ, kratvarthatvāt । atha kasmānnōbhayārthaḥ pratiṣēdhō'yam---<quote>“na
hiṁsyāt bhūtāni”</quote>---iti ? na hyēkasya vidhēḥ prayōk‍tr̥tvāprayōktr̥tvē bhavataḥ ।
atha kratvartha ēvāyaṁ kasmānna bhavati ? prayōktr̥tvāprayōk‍tr̥tvayōḥ prayōk‍tr̥tvaṁ
śrautam, anapēkṣāvagatēḥ; aprayōk‍tr̥tvaṁ tu vākyāntaraparyālōcanayā-
vagamyam । na ca <quote>“na hiṁsyāt bhūtāni”</quote>---iti vākyāntarāvagatirbhavati,
anārabhya vidhānāt । tasmādadhikāragata ēvāyaṁ pratiṣēdhaḥ । bhavati ca
cōdanālakṣaṇaḥ, tadviṣayatvāt śyēnavidhēḥ । tasmāt <quote>“ubhayamiha cōdanayā
lakṣyatē”</quote>---ityēvamādyupapannārthaṁ bhāṣyam ।</p>
﻿<pb n="041"/>
<p><quote>“nanvaśaktamidaṁ sūtram”</quote>---iti laukikavaidikavākyayōḥ vivēka-
pradarśanārtham । <quote>“atha vārthasya sataḥ”</quote>---iti yathāvākyamapyēkārthatvaṁ
saṁbhatīti pradarśayitum ।।</p>
﻿<pb n="042"/>
<lg><l><quote>“tasya nimittaparīṣṭiḥ”</quote> iti hētvabhidhānāvasaraḥ kathyatē ।।</l></lg>
﻿<pb n="043"/>
<p>kathaṁ punaḥ kāryē'rthē cōdanaiva nimittam ? anyasya pratyakṣādērasaṁbhavāt ।
kathamasaṁbhavataḥ ?</p>
<p><quote>“satsaṁprayōgē puruṣasyēndriyāṇāṁ buddhijanma tatpratyakṣamanimittaṁ vidyamā-
nōpalambhanatvāt ।”</quote> atha kasmādanumānādēranimittatvam ? anumānādīnāṁ
hi nimittagrahaṇapūrvakaṁ svārthē prāmāṇyam; nimittaṁ cātra pratyakṣagrāhyamēva

﻿<pb n="044"/>
varṇādi; tasmāttadapyapramāṇam । nanu śābdaṁ pramāṇaṁ pramāṇāntarasāpēkṣamēva
lōkavyavahāra upalabhyatē । satyam; pramāṇāntaraviṣayamupalabhyatē, na
tu pramāṇāntarasāpēkṣam; svārthē hyautpattikī śabdaśaktiḥ । taduktam---

﻿<pb n="048"/>
<p><quote>“autpattikastu”</quote> iti । <quote>“vr̥ttikārastvanyathēmaṁ granthaṁ varṇayāṁcakāra”</quote>
-iti vyākhyānāntarōpanyāsaḥ kasmai prayōjanāya ? yadi tāvadda‍ūṣaṇābhi-
prāyaḥ; tadayuktam, samyagarthābhidhānāt । tadabhyupagatiśca sūtratrayasyā-
rthāntarapradarśanārthamiti cēt, tatrāpi vr̥ttikāragrahaṇamayuktam । arthāntara-
kathanēna vā vinā kiṁ na sidhyati ? ucyatē---dvayamapyasti dūṣaṇamarthāntara-
kathanaṁ ca । kimatra dūṣitam ? <quote>“nimittaparikṣaṇaṁ na kartavyam”</quote> ityētattāvada-
yuktam, nañō'śrutatvāt, astyarthasya nityaprāptēḥ । yadapi hētvabhidhānam---
﻿<pb n="049"/>
<p><quote>“prasiddhāni pramāṇāni”</quote>---iti, tadapyayuktam, vipratipattidarśanāt । svayaṁ
cōktam <quote>“nanu vyabhicarati pratyakṣam”</quote>---iti. nimittaparīkṣaṇēna
cāvyabhicāritōktā । sūtrakārēṇa ca tadēva pratijñātaṁ parīkṣyatayā; kathamatra
nañō'dhyāhāra upapadyatē ? vaktavyaṁ ca nirālambanatānirākaraṇārthaṁ ca, tacca
nōktaṁ vr̥ṁttikārēṇa; tasmādda‍ūṣaṇam । vaktavyaṁ punaḥ kimanyadarthāntaram ?
pūrvōktasya sūtratrayārthasya sādhanabhūtamanyadarthāntaramanēnōktaṁ pradarśayitum ।
tathā ca tatsatōrvyatyayaḥ, lakṣaṇābhidhānaṁ ca sarvapramāṇānām ।।</p>
﻿<pb n="050"/>
<p>yatpunaḥ pratyakṣalakṣaṇasyāntē <quote>“yasya ca duṣṭaṁ karaṇam, yatra ca
mithyēti pratyayaḥ, sa ēvāsamīcīnaḥ pratyaya; nānyaḥ”</quote>---ityavadhāraṇam,
kimanēnāvadhāryatē ? ucyatē---yasyēdaṁ dvayaṁ nāsti, nāsau mithyāpratyaya
ityavadhāryatē । kaḥ punarasau ? nāmajātyādiyōgēnōtpadyatē yaḥ ।
na cēdamasti tasya । tathā ca parairnārthāntarālambanatēṣyatē'sya,
﻿<pb n="051"/>
nirvikalpakapramitaviṣayataivēṣyatē vikalpamātramēvāyamiti vadadbhiḥ । sa
ēva ca saṁvr̥tirityuktam । na cāsminnapi rāddhāntē nirvikalpakapratyaya-
﻿<pb n="052"/>
pramitaviṣayataivēṣyatē savikalpakānāṁ jātyādipratyayānām । iyāṁstu
viśēṣaḥ---pūrvānubhūtārthānusandhānēnāsminnapi nirvikalpakapratyayapramitaviṣaya-
tā nāpaiti । anusandhānapratyayasyāpi nārthāntarānusandhānēna viṣayī-
taratvaṁ savikalpakasya śakyatē vak‍tum । tasmādarthāntaraviṣayatvāt
naivāsya mithyāśaṅkōpapadyatē, dvayasya cābhāvataḥ । tasmāttadarthamidramavadhāraṇaṁ
﻿<pb n="053"/>
mandataraphalamiva pratimāti । nanu ca tvayaivēdamuktam---iyāṁstu viśēṣaḥ---iti;
anēna viśēṣēṇa parairidamuktam---anusandhīyamānārthasaṁhitārthāntarāviṣayatvāt
naiva svaikapratyayaviṣayō'rthaḥ paricchēdyatāmasya pratyayasya pratipadyatē ।
ālambanatāṁ tu pratipadyatē । tasmānna paricchēdakatvamanusandhānapratyayasyē-
cchanti smr̥tivaditi vadantaḥ । iṣyatē cāsmin rāddhāntē savikalpakasyāpi
pramāṇatvam । na ca parēṣāmapyanusandhānapratyayē vikalpamātravādināṁ dvayamida-
mastīti siddham । tasmādasya pramāṇatvamicchatā kr̥tamidamavadhāraṇam । kathaṁ
punaranusandhānapratyayaṁ kalpanāṁ manyantē ? jātijātimatōrabhēdāt tadanusandhāna-
﻿<pb n="054"/>
pratyayē bhēdābhyupagamācca । ayaṁ gauḥ---iti laukikāḥ pratipadyantē, na---idaṁ
gōtvavaddravyam---iti । nanu ca bhēdapratyayē'pyabhēdōpacārō dr̥ṣṭaḥ---kuntān
pravēśaya---iti । satyamabhēdōpacāraḥ ; na punaḥ---ayaṁ gauḥ---ityatrōpacāra-
buddhirlaukikānām । tasmādupacaritō'yaṁ pratyaya iti na śakyatē vak‍tum ।
﻿<pb n="055"/>
na ca svalakṣaṇapayavasāyyavāya pratyayaḥ, athāntarānusandhānāt । atō
manyāmahē parikalpanaivēyamiti । yadyayamanyathāgrāhī pratyayaḥ syāt,
kathaṁ na viparyēti ? na ca gavādiṣu pratyayasya viparyayō bhavati । ucyatē---
yatra hi dravyaṁ dravyāntarātmanāvasīyatē, tatra viparyayō bhavati; na cēdaṁ gōtvā-
di dravyāntaram, nīlapītādivat viśēṣēbhyaḥ pr̥thaktvēnāgrahaṇāt । yata
ēva hi viśēṣāḥ sāmānyēnāvalambyantē, ata ēva ca pramāṇa-
viparyayābhyāmayamanyō vikalpākhyaḥ pratyaya iti vikalpavidaḥ । guṇakalpa-
﻿<pb n="056"/>
nā'pyanēnaiva vyākhyātā, pr̥thagagrahaṇāt । nanu nāmnaḥ pr̥thagēva grahaṇam ।
na, tatrāpi---ayaṁ viṣṇumitraḥ---ityabhēdapratyayāt । iyāṁstu viśēṣō
jātiguṇakalpanābhyām---yadēkatrābhinnayōrbhēdakalpanā, itaratra bhinnayōrabhēdakalpa-
nā । tasmādupādhiviśēṣō'yam, na kalpanāviśēṣaḥ । nanu ca karmakalpa-
nāyāṁ dvayamapyētanna saṁbhavati, bhinnayōrēva kriyākārakayōḥ sambandhō'va-
gamyatē; vyapadiśyatē ca । maivam; atrāpyabhēdōpacāra ēvāvagamyatē
﻿<pb n="057"/>
vyapadiśyatē ca---pacati dēvadattaḥ---iti sāmānādhikaraṇyadarśanāt । nanu ca
vaiyadhikaraṇya mapi dr̥śyatē---ōdanaṁ pacati, kāṣṭhaiḥ pacati, pacyatē dēvadattēna---
iti । kimidaṁ pralapyatē---vaiyadhikaraṇyadarśanāt---iti ? jātyādērapi
vaiyadhikaraṇyaṁ dr̥śyatē---gōrbhāvō gōtvam, paṭasya śuklatvam, asyēyaṁ saṁjñā---
iti । bhinnābhinnakalpanāṁ pratyabhinnasyāyamapyapadēśaḥ, na punarbhinnasya
cārthāntarasyōpanatirasti; tasmādiyamapi ca kalpanaiva---pacati dēvadattaḥ---
﻿<pb n="058"/>
iti । dravyē'pyēvam, daṇḍyayam---ityabhēdōpacārāt । tasmāt pañcavidhēyaṁ
kalpanā; nēyaṁ pramāṇam, nāpyapramāṇam । ucyatē---bhavati kalpanājñānam,
yadi pratyakṣasamadhigamyatā jñānasya syāt; ānumānikatvaṁ tu jñānasya vakṣyati ।
nanu apratyakṣajñānapakṣē'nyākāramālambanamanyathaiva jñānasyōtpattirnōpapadyatē ।
kō'yamanyathābhāvaḥ ? ayamanyathābhāvaḥ; śuktikā hi rajatavat prakāśatē ।
śuk‍tikālambanaṁ hi tajjñānam, na rajatālambanam । kathamavagamyatē ?
﻿<pb n="059"/>
śuktikāsaṁprayuktē cakṣuṣi darśanāt, andhasyānutpādāt; na hyandhaḥ
śuktikāṁ rajatam---iti vyapadiśati; cakṣuṣmānēva hi śuktikāṁ
rajatam-iti manyatē <quote>‘rajatasannitkr̥ṣṭaṁ mē cakṣuḥ’</quote> iti । ataḥ śuktikālamba-
namētajjñānam, na rajatālambanam । na cāpratyakṣē jñānē ētatsaṁbhavati ।
﻿<pb n="060"/>
atō'vidyamānākārālambanamapi jñānamastīti pratipattavyam । sēyaṁ
pañcavidhā kalpanā । nanu cāvidyamānākārālambanajñānapakṣē nirālambanataiva
jñānasya prāpnōti । maivam; nirālambanapakṣē na hyasyānyēna vyapadēśa
upapadyatē; bhavati ca vyapadēśaḥ---rajatamiti śuktikāyām । nirālamba-
najñānapakṣē hi kasya kēna vyapadēśō bhinnatvācchuktikārajatajñānayōḥ ?
nanvālambanajñānapakṣē'pi anyākārasya vijñānasyānyākāramālambanamiti
﻿<pb n="061"/>
nōpapadyatē । idamēva hyālambanasyālambanatvam, yadutātmākāramēva
jñānamutpādayati---iti; anyathā hi cakṣurādivat vyāpr̥tasyāpi
jñānōtpattāvālambanavyapadēśō na syāt । kēnōktam ālamba-
nākāranirapēkṣaivēyaṁ kalpanēti ? kathaṁ tarhi kalpanā ? arthāntarānu-
sandhānatayā । kimidam---arthāntarānusandhānatayēti ? idamidam---
yat svalakṣaṇāntarēṇaikatāpattiḥ svātmani ca bhēdādhyāsaḥ । kathaṁ tarhyavi-
dyamānajātyādiviṣayā ēva jātyādipratyayāḥ ? svalakṣaṇē hyavidyamānabhēdābhēdā-
dhyāsādavidyamānaviṣayā ityucyantē । kō'yamadhyāsō nāma ? vivēkā-
﻿<pb n="062"/>
grahaṇam; svarūpamātragrahaṇāt bhēdānanusandhānāt sāmānyādhyāsaḥ ।
abhinnasya cārthāntarēṇa sādr̥śyam; sadr̥śānanusandhānāt bhēdādhyāsaḥ;
sadr̥śānavadhāraṇaṁ tu bhēdānanusandhānāt । sēyaṁ pañcavidhā kalpanā ।
na cālambanavyatiriktaṁ rūpamasyāḥ । arthāntarānusandhānarūṣitaṁ tu---
na cārthāntaram arthāntarānusandhitayālambanamityataḥ, arthāntarānusandhānāt
svalakṣaṇālambanamapi kalpanētyucyatē । tasmāt svasaṁvēdyajñānapakṣa ēvaitadē-
kālambanatvē'pi jñānānyatvasaṁvēdanamupapadyatē । anyathā hyālambanamātrā-
﻿<pb n="063"/>
vagatirēva syāt, na svalakṣaṇasāmānyāvagatiḥ । svalakṣaṇavyatiriktaṁ ca na
sāmānyamastīti pradarśitam---rūpāntarāgrahaṇāt tadagrahē tadba‍udhyabhāvāt---
iti । arthāntarasyānusandhānācca । anusandhānaṁ ca jñānabhēdē upapadyata iti
upapannaḥ sāmānyaviśēṣavyavahārō laukikaḥ । ēvaṁ cānityē nityabuddhiḥ,
﻿<pb n="064"/>
asukhē sukhabuddhiḥ, anātmanyātmabuddhirityupapannāḥ saṁsārahētavō viparītagrahāḥ ।
tadidamuktam---<quote>“prāk bādhakajñānōtpattēḥ kathamidamavagamyatē”</quote>---iti,
ēkālambanābhiprāyēṇa sāmānyaviśēṣajñānayōḥ ।</p>
<p>na hyanyasaṁprayuktē cakṣuṣi anyālambanasya jñānasyōtpattiḥ saṁbhavati,
andhasyānutpādāt---ityuktam । ata ēvēdamucyatē---nānyākāramālamba-
﻿<pb n="065"/>
namanyākārasya jñānasyōtpattihētuḥ---iti । kathaṁ tarhi viparītagrahā
anātmanyātmādayaḥ ? ucyatē---viṣayāntaraṁ sadr̥śamavalambyāgr̥hītavivēkaṁ
yat jñānamutpannaṁ tat sadr̥śaviṣayāntarē smr̥tijñānahētutāṁ pratipadyatē---
smarāmi---iti jñānaśūnyasya । upapannāni tāvat śuktikādiṣu
rajatādijñānāni । anātmādiṣu svapnādiṣu ca katham ? svapnādiṣu
ca tāvat pūrvōktēbhyō viśēṣamabhidhāya nirālambanavādēṣu punaraviśēṣaṁ
﻿<pb n="066"/>
vakṣyati, ātmavādē cānātmādiṣu । tasmānnārthāntarānusandhānādhyāsa-
nimittaṁ jātyādijñānam । yattu---rūpāntarāgrahaṇāt tadagrahē tadba‍udhyabhāvāt---
ityuktam, tadasiddham; arthāntarānusandhānajñānasya hi svalakṣaṇajñānānya-
tvamiṣṭam । taccāpratyakṣajñānavādinō'rtha ēva prāpnōti । tasmādasiddhamidam---
rūpāntarāgrahaṇāt tadagrahē tadba‍udhyabhāvāt---iti । tasmāt sūktam---anyasaṁprayuktē
cakṣuṣyanyaviṣayaṁ jñānaṁ na pratyakṣamiti । kathaṁ tarhi viparyayaḥ ? agraha-
ṇādēva---iti vadāmaḥ । agrahaṇanimittatā ca darśitā bhāṣyakārēṇa---<quote>“yadi
﻿<pb n="067"/>
cakṣurādibhirupahataṁ manaḥ”</quote> iti । kathamanēnāgrahaṇanimittatā darśitā bhavati ?
<quote>“yadanyaviṣayaṁ vijñānam”</quote>---iti, asyāḥ pratijñāyā hētutvēnōpanyāsāt ।
yuktaṁ ca duṣṭatāyāḥ kāryākṣamatvam, na punaḥ kāryāntarasāmārthyam ।
tasmādagrahaṇanibandhanā ēva viparyayā iti । ataḥ siddham---<quote>“yasya ca
duṣṭaṁ karaṇam, yatra ca mithyēti pratyayaḥ, sa ēvāsamīcīnaḥ pratyayō
nānya iti ।।</p>
﻿<pb n="068"/>
<p>nanu sarva ēva nirālambanaḥ svapnavat pratyayaḥ; kutastatsaṁprayuktatvamata-
tsaṁprayuktatvaṁ vā, yēna viśēṣēṇa pratyakṣāpratyakṣayōrviśēṣa upalabhyatē ?
kathaṁ punaḥ sarva ēva nirālambanaḥ pratyayaḥ ? pratyayasya hi nirālambanatā svabhāva
upalakṣitaḥ svapnē । nanu śuktikāyāṁ rajatajñānam---smarāmi---iti pramōṣāt
smr̥tijñānamuktam । yuktaṁ rajatādiṣu; tatra hi śuktikāyāṁ yadbhāsvararūpaṁ
﻿<pb n="069"/>
cakṣuṣā paricchin‍naṁ tadrajatasmr̥tērudbōdhakamityupapadyētāpi; svapnādiṣu punaḥ
kasyacidagrahaṇādarthāntarē smr̥tyudbōdhaparihāraḥ śakya iva pratibhāti । tasmā-
dvāsanānibandhanamēvēdaṁ jñānajālamiti pratipadyāmahē । sadr̥śadarśanāt sadr̥śē'-
rthāntarē smr̥tērudbōdhaḥ; svapnē punaḥ kasyacidagrahaṇādityuktam । tasmādvāsa-
naiva nimittamiti laghvī kalpanā; nārthāntarāśrayaṇam, avyāptēḥ । ataḥ kuḍyā-
diṣvapi jñānaṁ vāsanānimittamēva, na kuḍyārthanimittamiti sthitiḥ । ucyatē---
kāryasidhyarthaṁ hi kāraṇaṁ kalpyatē, na punaḥ kāryavināśāya । svapnādiṣu ca
﻿<pb n="070"/>
bahiravabhāsā saṁvit; sā ca bāhyamarthamantarēṇa ca saṁbhavati; yēna ca vinā
yanna saṁbhavati, tattasya kāraṇam । tasmādartha ēva kāraṇamiti yuk‍taṁ kalpayi-
tum । nirālambanatā tu naiva saṁvēdyatē pratyakṣāvabōdhēna । tasmādakṣajaṁ jñānam,
na vāsanānimittamityuktam । nanu ca pratibuddhasya---svapnōpalabdhaṁ mithyā---
iti jñānamutpadyatē; na ca mithyābhāvasya kāraṇakalpanā yuktā । nanu cākā-
raṇasya mithyāpratyayasyāpyutpādō na ghaṭatē । satyam, na tvavagatyanuguṇaṁ tat;
﻿<pb n="071"/>
tadānuguṇyē hi mithyājñānataiva na syāt । tasmādva‍yāmōhahētavō mithyāpra-
tyayāḥ, vyāmōhanibandhanāśca sāṁsārikyō vāsanāḥ । atō vāsanānibandha-
namēvēdaṁ jñānajālamuditaṁ tattvavidbhiḥ । nanu parihr̥tamaitat---smarāmi---iti
﻿<pb n="072"/>
jñānaśūnyāni smr̥tijñānānyētāni । nanu smr̥tērudbōdhakāraṇāsaṁbhavānnaitat
saṁbhavati---ityuktam । tadasiddham, svapnādāvapi hi cintādr̥ṣṭādisaṁbha-
vāt; svapnē'pi hi sukhaduḥkhamanubhūyatē; sukhaduḥkhahētuścādr̥ṣṭam । atō'dr̥ṣṭahē-
tukamēva svapnādijñānaṁ kiñciccintādihētukamityupapannaṁ śuktikādijñānatulyatvaṁ
svapnādijñānasya । tadidamuktam---<quote>“stambhaḥ---iti jāgratō buddhiḥ supariniścitā
kathaṁ viparyasiṣyati”</quote> iti । kathamanēnēdamuktam ? niścitamavacchin‍namityarthaḥ ।
﻿<pb n="073"/>
kathamavacchinnō'rthō'navacchinnō bhavati ? kathaṁ tarhi pratibuddhaḥ---mithyā---iti
jānāti ? uktam---smarāmi---iti smr̥tipramōṣāt pratyakṣasaṁmitaṁ tat ।
pratibuddhasyācāpaiti pratyakṣābhimānaḥ । amumēvārthaṁ spaṣṭīkarōti---<quote>“atha pratī-
tistathābhāvasya hētuḥ, na śakyatē pratyayādayamanyaḥ---iti vaditum”</quote> । <quote>“yadi
pratyayatvāt”</quote> iti ca । nāvagatiṁ mithyēti manyatē; <quote>“anyatō hi svapnapratya-
﻿<pb n="074"/>
yasya mithyābhāvaḥ”</quote> iti pramōṣanimittatāṁ darśayati । kutaḥ ? indriyadaurbalyadarśa-
nāt---<quote>“nidrākrāntaṁ mē manaḥ”</quote>---ityādinā । daurbalyaṁ ca kāryāṁkṣamatvam,
na kāryāntarōtpattisamarthatvam---ityuktam ।।</p>
<p>nanu <quote>“śūnyastu”</quote> iti saiva nirālambanatōpanyastā pratyayasyārtha-
śūnyatāṁ vadatā; nirastā ca sā śuktikārajatajñānatulyatābhidhānēna ।
sa ēvāyaṁ nirāsaḥ punarākṣipyatē । kayā yuktyā ? saṁvēdyaviṣayatvāt saṁvidaḥ ।
﻿<pb n="075"/>
sā cātmanō buddhērvā jñāna ēva vā; sa ēvāsyā viṣayō yuktaḥ, yatsthā sā
saṁvit । ēvaṁ ca sa ēva saṁvēdya iti prāpnōti । tasmāt na viṣayāntaraṁ saṁvēdayituṁ
kṣamā । śabdasparśarūparasagandhātmakatā vijñānasyātmanō buddhērvā pratipattavyā । kiṁ
<quote>“arthajñānayōrākārabhēdaṁ nōpalabhāmahē”</quote> iti jñānaśabdaḥ pradarśanārtha ēvābhi-
prētaḥ ? na; saṁvidādhārē hi saṁvēdyē jñānamēvāvaśiṣyatē, budhyātmanōḥ śabdādi-
tulyatvāt । jñānāvinābhūtā ca saṁvit । suṣup‍tyavasthāyāṁ tasyā ātmani
buddhau cādarśanāt । jñānōpasaṁhr̥tirhi svāpaḥ । idamālōcyōktam---<quote>“artha-
﻿<pb n="076"/>
jñānayōrākārabhēdaṁ nōpalabhāmahē”</quote>---iti । kva punaridaṁ dr̥ṣṭam---viṣaya ēva
saṁvidā saṁvēdyatē---iti ? saṁvēdyatayaiva hi saṁvēdyatāmavagacchāmaḥ, na viṣayatayā ।
kēna vōktam nu saṁvēdyatayā saṁvēdyatāvagamyatē---iti ? kintu saṁvidaḥ
pratyakṣatvāt tasyāśca jñānātmakatvāt śabdādirūpatā tasyaivēti manyāmahē ।
kō hi nāma dvayōḥ pratyakṣatāṁ kalpayati saṁvidaḥ śabdādēśca ? tasmāt
saṁvidrūpamēvēdaṁ śabdādijātamiti sthitiḥ, na bāhyaṁ kiñcanāstīti ।
﻿<pb n="077"/>
nanu cāyathārthā saṁvit prāpnōti; śabdādyākāratvē hi saṁvidō grāhyagrāha
kasaṁvēdanaṁ nōpapadyatē । tasmāt kalpanā sēti kalpanīyam । na ca
sarvalōkāvagamyō'rthaḥ kalpanēti yuktam । na cārthāntarānusandhānānanuviddhaṁ
kvacit kalpanāśabdābhilapanīyaṁ lōkē dr̥ṣṭam । tasmādvaramubhayōḥ pratyakṣatā,
na punaravagatērapalāpaḥ । saṁvidēva hi tadā hīyēta, kasyēyaṁ śabdādirūpatā ? yuktaṁ
yadi grāhyagrāhakasaṁvēdanamākārāntarēṇa syāt; na cākārāntaramupalabhāmahē;
nīlādyakāramēva hyubhayaṁ pratibhāti । ēkākāraṁ cōbhayapratibhānaṁ kimanyadataḥ
pratibhānāt ? tadidamuktam---<quote>“arthajñānayōrākārabhēdaṁ nōpalabhāmahē”</quote> iti ।
<quote>“pratyakṣā ca nō buddhiḥ”</quote> ityētaduk‍taṁ bhavati---pratyakṣā ca naḥ saṁvit---
﻿<pb n="078"/>
iti । pratyakṣaścāyaṁ nīlādyākāraḥ । atastadākārēyaṁ saṁvit ubhayathā
pratibhāti । tasmādarthaśūnyēyaṁ saṁviditi siddham । ataḥ---tatsaṁprayōgāt
tatsaṁpratyayaḥ---iti pralāpō'yam । kiṁnimittaṁ punarubhayathā pratibhānam ?
<quote>“ākārabhēdaṁ nōpalabhāmahē”</quote>---iti pratyuktam । pratibhānakāraṇaṁ tu pratibhānā-
dēvāstītyavagantavyam । sā cēyaṁ vāsanānādikālīnā---ityuktaṁ śūnyavādibhiḥ ।
﻿<pb n="080"/>
ucyatē---ubhayapratibhānaṁ nīlapītādāvasiddham; grāhyatayaiva tat prati
bhāti; na grāhakatayā । kintu grāhakaṁ---grāhakamityēva manutē, na---nīlam,
pītam---iti vā । tadidamuktam---<quote>“sa hi bahirdēśasambaddhaḥ pratyakṣamupalabhyatē”</quote>
﻿<pb n="081"/>
iti । <quote>“arthaviṣayā hi pratyakṣā buddhiḥ, na buddhiviṣayā”</quote>
iti---grāhyatayaiva rūpapratibhānaṁ darśayati, grāhakapratibhānaṁ tu na
rūpaviṣayam । kiṁ tarhi ? jñānaviṣayam । nanu ca rūpāntaramēva nōpalabhyata ityu-
ktam; kathamatra viṣayāntarōpanyāsaḥ ? na hi; pratyakṣavādinō
hyayaṁ dōṣaḥ; ānumānikajñānavādinastu nāyaṁ paryanuyōgaḥ । nāpyanu-
﻿<pb n="082"/>
mānādūpagrahaṇam; sanmātragrāhyanumānaṁ bhavati । nanu ca saṁvit
pratyakṣētyuktam । anyā ca saṁvit, anyatsaṁvēdyam; dvayōrapi pratyakṣatvē rūpadvayō
palabdhyā bhavitavyam । na cāsāvasti । tasmāt sa ēva saṁvidviṣayāpalāpō
nyāyyatāṁ pratipadyatē । avivēkō'yamāyuṣmataḥ na hi phalē rūpāntaratēṣyatē;
rūpāntarasaṁvittau hi phaladvayāpattiḥ; ēkasaṁvēdyaviṣayaiva hyēkā saṁvit; na sā
vēdyadvayaviṣayā । kimasaṁvēdyaiva saṁvit ? na brūmaḥ---na saṁvēdyā saṁvit---
iti; saṁvittayaiva hi saṁvit saṁvēdyā, na saṁvēdyatayā । kēyaṁ vācōyuktiḥ
---saṁvēdyā, na saṁvēdyā---iti ? iyamiyaṁ vācōyuktiḥ---nāsyāḥ karmabhāvō
vidyatē---iti । karma ca saṁvēdyābhidhēyam, na saṁvit । tasmānna pr̥thak saṁvēdya-
﻿<pb n="083"/>
tayā grahītuṁ śakyatē । na cāsaṁvēdyaiva saṁvit, tanmūlatvāt, sarvabhāvānāṁ
saṁvēdyabhāvasya । kiṁ tarhyatrānumānikam ? phalamēva hi pramāṇamiti pramāṇa-
vidō manyantē । kimiti manyantē ? na punaḥ---phalamēva---iti sthitāḥ ।
kō'bhiprāyaḥ ? ēvaṁ hi laukikō vyavahāraḥ । kimidam---laukikō vyavahāraḥ---
iti ? idamidam---ākāradvayaṁ laukikāḥ pratipadyanta ityarthaḥ । siddhaṁ tarhyartha-
dvayam, vijñānasyāsaṁvēdyatvāt arthasya ca saṁvēdyatvāt । kimasaṁvēdyamēva vijñānam ?
﻿<pb n="084"/>
bāḍhamasaṁvēdyam, na tvapramēyam । kaḥ punaḥ pramēyasaṁvēdyayōrviśēṣaḥ ? yatra hi
viṣayasya svarūpaṁ paricchidyatē, tat saṁvēdyamityucyatē । ataḥ svasaṁvēdanaṁ pratyakṣa-
miti pramāṇavidaḥ । asaṁvēdanaṁ ca pramitijñānē, ākārāntarāgrahaṇāt । tasmāt
jñānaṁ pratyakṣamityayuktam । kṣaṇikatvāccāsya pratyakṣatā na saṁbhavati, pramāṇaphala-
yōrasāmpratatvāt । tadidamāha---<quote>“kṣaṇikā hi sā, na budhyantarakālamavasthāsyatē”</quote>
iti । athāyamabhiprāyaḥ---svayaṁ pramāṇarūpatvānna pramāṇāntaramapēkṣatē jñānam---
﻿<pb n="085"/>
iti । taduktam <quote>“utpadyamānaivāsau jñāyatē, jñāpayati cārthāntaraṁ pradīpa-
vaditi yadyucyēta”</quote> iti । satyaṁ pramāṇaṁ pramāṇāntaraṁ nāpēkṣatē pramitau । na ca vayaṁ
pramāṇatayaiva vijānīmaḥ, taddhētutvādvijñānasya । na ca tadavasthaṁ jñānaṁ jñēyatayā
jñānāntarasyāpi vadāmaḥ; kintu tadavasthā tāvadastītyanumānasya viṣayaḥ; na
hyasatyāmavasthāyāmavasthāvatō'stitvaṁ śakyatē jñātum । tadidamuktam---<quote>“na
hyajñātē'rthē kaścidba‍uddhimupalabhatē; jñātē tvanumānādavagacchati; tatra yauga----
﻿<pb n="086"/>
padyamanupapannam”</quote> iti । nanu ca---jñātam---iti pramēyamanusmaranti pramāṇa-
vidaḥ । satyaṁ jñātaṁ smaranti, na tu---jñātam---iti । taduktam---
<quote>“satyaṁ pūrvaṁ buddhirutpadyatē, na tu pūrvaṁ jñāyatē”</quote>---iti । nanu
cēdaṁ lōkaviruddham;---jñātō hyaḥ---iti smaraṇaṁ vyapadiśanti, na punaḥ
---ghaṭō hyaḥ---iti । satyaṁ viruddham, yadi sarvadaivāyaṁ vyapadēśaḥ syāt;
<quote>“bhavati hi kadācidētat yajjhātō'rthaḥ san---ajñātaḥ---ityucyatē”</quote> । yatra hi
﻿<pb n="087"/>
---jñātaḥ -iti smr̥ti, sā pramāṇadvayavyāpārajā । tasmāt vivēkaśūnyamidaṁ
vacaḥ---<quote>“smr̥tēruttarakālaṁ ca”</quote>---iti । kiñca ubhayōḥ pratyakṣatvē'rthēna jñānasya
vyapadēśō nōpapadyatē rūpasparśayōriva । na cārthavyapadēśamantarēṇa buddhē-
rūpōpalambhanam । tasmānna buddhiviṣayaṁ pratyakṣam; arthaviṣayaṁ hi tat । ataḥ
siddhamānumānikatvaṁ buddhēḥ phalataḥ । yaścāsāvavivēkaḥ phalapramēyayōḥ pramā-
ṇāntarābhāvāt, sa tadviṣayō yuktaḥ । ataḥ pramāṇāpalāpa ēva nyāyyaḥ,
na pramēyāpalāpaḥ । ataḥ <quote>“kāmamēkarūpatvē buddhērēvābhāvaḥ, na tvarthasya
﻿<pb n="088"/>
pratyakṣasya sataḥ । na caikarūpyam; nirākārāmēva hi buddhimanumi-
mīmahē, sākāraṁ cārthaṁ pratyakṣamavagacchāmaḥ । tasmādarthālambanaḥ pratyayaḥ ।”</quote> kiṁ
punaḥ kāraṇaṁ tulyē phalāpalāpē pramāṇasyaivāpalāpaḥ, na tvarthasya pramēyasya,
ubhayōḥ phalāyattatvāt ? maivam; utpattau hyubhayōḥ phalāyattatā, na punaḥ
pramitau । kasyōtpattau ? jñāpakē hi phalē pramēyamēva hi jñēyam, nōtpā-
dyam; pramāṇāyattā ca pramitiriti utpattāvityasambaddham । pramitau kriyā-
kārakatvamaṅgīkr̥tyōtpattiruktā, na cāvagamyamānatām; jñānē tvavagamyamānatāpi
﻿<pb n="089"/>
phalāyattaivēti yuktam । kiñca jñānamātravādē hi jñānavāsanayōrēva janya-
janakabhāvaḥ, na jñānasya jñānāntarēṇa; atastantujñānōtpādē'pi
paṭajñānōtpādō nōpapadyatē । <quote>“dr̥ṣṭaśca niyatanimittastantuṣvēvōpādīyamānēṣu
paṭapratyayaḥ । itarathā atantūpādānē'pi kadācit paṭabuddhiravikalēndriyasya
﻿<pb n="090"/>
syāt”</quote> । tasmānna vāsanānibandhanamēvēdaṁ jñānajālam । kiṁ tarhi ? arthani-
bandhanamiti sthitam । ata upapannaṁ pramāṇalakṣaṇābhidhānam ।।</p>
<p><quote>“anumānaṁ jñātasambandhasyaikadēśadarśanādēkaśāntarē'sannikr̥ṣṭē'rthē buddhiḥ”</quote>
iti । jñātasambandhasya---ityucyatē, kasya jñātasambandhasya ? nanvēkadēśasya ।
naitadupapadyatē, darśanōpasarjanatvādēkadēśasya; na hyupasarjanaṁ padaṁ padāntarēṇa
sambaddha‍yatē rājapuruṣavat । puruṣasamudāyayōranupādānādēvāsambandhaḥ । tasmānna
﻿<pb n="091"/>
vidmaḥ---kasya jñātasambandhasya---iti । ucyatē---sambandhāparijñānanibandhanō'yaṁ
vyāmōhaḥ । kaḥ punarasau sambandhaḥ ? ayamasau sambandhaḥ---anumānamēkadē-
śadarśanādēkadēśāntarē'sannikr̥ṣṭē'rthē buddhiḥ । kasyaikadēśasya darśanāt ?
jñātasambandhasya । nanvasminnapi sambandhē ēkadēśasyōpasarjanatā tadavasthaiva ।
﻿<pb n="092"/>
upasarjanamiti nāyaṁ sambandhahētuḥ; tathā anupasarjanamityapi । ākāṅ‌kṣitaṁ pūraṇa-
samarthaṁ ca sambandhitāmāpadyatē । atra ca---ēkadēśadarśanāt-ityuktē; kasyaika-
dēśasya---ityākāṅkṣā, darśanasya dr̥śyapradhānatvāt, tajjanyatvāccārthāntarabuddhēḥ ।
ata ēva ca---atrōttarapadapradhānatā, atra pūrvapadapradhānatā---iti kvacit
kvacit sthāpitam । tasmāt prayōgasidhyarthaivēyamupasarjanasaṁjñāṁ; artha-
sambandhē hi yasmādarthākāṅkṣaiva hētuḥ, nōpasarjanatā anupasarjanatā vā; kasya
﻿<pb n="093"/>
gurukulam ?---ityēvamādiṣu darśanāt। ucyatē---vyāpyaṁ hi dr̥ṣṭaṁ vyāpakaṁ
gamayati; jñātasambandhasya---iti ca na vyāpya ēṣā ṣaṣṭhī; sambandhimātra-
vacanāddhi prātipādikāt ṣaṣṭhīṁ smaranti। ūcyatē---satyaṁ sambandhini ṣaṣṭhī;
﻿<pb n="094"/>
vyāpya ēva tu sambandhī bhavati । avyāpyē'pi hi vastuni vyāpya-
vivakṣāyāmēva yathā ṣaṣṭhī, tathā tatra tatra ṣaṣṭhyarthaṁ vyākhyāsyāmaḥ । tathā
ca laukikāḥ---mamāyam, ayaṁ punaranyasyāpi---iti vyapadiśanti ।</p>
﻿<pb n="097"/>
<p><quote>“tattu dvividham”</quote> iti । kimidaṁ dvaividhyam ? lakṣaṇadvaividhyaṁ tāva-
nnāsti,---ēkadēśadarśanāt---ityēkatvāllakṣaṇasya । atha pramēyadvaividhyamaṅgī-
kr̥tyaitaducyatē---ēkatra viśēṣādviśēṣō'vagamyatē, anyatra sāmānyātsāmā-
nyāvagatiḥ---iti; ēvaṁ ca hētumadbhēdāddhētōrapi bhēda uktō bhavati ।
kiṁ punaranayōrbhēdakathanēna prayōjanam ? lakṣaṇābhidhānēna cāvyabhicāritōktā
bhavati; tadarthaścāyaṁ prayāsaḥ; hētuhētumatōrdvaividhyaṁ bhavatu vā mā vā ।</p>
<p>atra kēcinnītijñaṁmanyāḥ anavadhr̥tasvalakṣaṇamēva kiñcidanumānēna
﻿<pb n="098"/>
sāmānyatō na gr̥hyata iti manyantē; tadbhramāpanōdanāyaitaduktam---<quote>“tattu dvivi-
dham”</quote> iti । adr̥ṣṭasvalakṣaṇaviṣayamanumānamasti kriyādiṣu । kathaṁ punaradr̥ṣṭa-
svalakṣaṇē sambandhidarśanam ? utpattimataḥ phalasya darśanāt---ityuktamupa-
﻿<pb n="100"/>
pāditamadhastādasmābhiḥ śūnyavādē । ataḥ sāmānyamātraparyavasāyyanumāna-
masti । darśitaṁ ca---<quote>“dēvadattasya gatipūrvikām”</quote>---iti । kaḥ punaranu-
﻿<pb n="101"/>
mānē vyabhicāraḥ yathā pratyakṣē śuktikādiṣu ? nanvidānīmēva dvividhaśabdēna
pradarśitam । nanvanānumānikē hyānumānikatvaṁ nirasanīyam, na punaranumānasyō-
ddhārō vaktavyaḥ । kaścātra viśēṣaḥ ? yē'pi hyānumānikamanānumānika-
micchanti, tē'pyanumānaṁ vyabhicārayantyēva । tasmādatrāpi vyabhicāra-
nivr̥ttirēva lakṣaṇābhidhānasya prayōjanam । kiñca pramēyē'pi saṅkaraḥ--- na
mahānasādiṣu dr̥ṣṭō dhūmaḥ parvatasthamagniṁ pratipādayituṁ kṣama iti kēcit;
﻿<pb n="102"/>
viśēṣā ēvāvagamyanta ityaparē; smr̥timātramēvētyanyē । tasmāt---jñāta-
sambandhasyaikadēśadarśanāt, yat ēkadēśāntarē jñānamasannikr̥ṣṭē-iti viśinaṣṭi ।
kimanēna nirākr̥tam ? smaraṇaṁ tāvannirastam, asannikr̥ṣṭē---iti vacanāt ।
apratipattirapi nirastaiva, buddha‍yutpādavacanāt । sambandhāvagamāt---
iti viśēṣāvagatirapi nirastaiva । nanu na buddha‍yutpādamātrātpramāṇaṁtā śakyatē
vak‍tum, śuktikādiṣu vyabhicārāt । asambandhasya tu darśanaṁ sambandhābhi-
dhānādēva pratyuktam । sambandhāvagamē ca pūrvānubhavō durnivāraḥ । ahō !
anubhavāvivēkinō mahān pramādaḥ । kiṁ pūrvadr̥ṣṭasyānubhavō na saṁbhavati ?
﻿<pb n="103"/>
anubhūtiśca naḥ pramāṇam । anyā ca smr̥tiranyō'nubhavaḥ । satyaṁ
sambandhasya darśanātsmr̥tiḥ ; sambandhyantarē tvanubhava ēva । tataścāsannaṁ
punaḥpunardr̥śyamānam---dr̥śyata ēva---iti tārkikāḥ vyapadiśanti,
na---smaryatē---iti । siddhaṁ cānumānādiṣu pramāṇatvamanubhūtēḥ । kiṁ
tarhi---<quote>“asannikr̥ṣṭē”</quote>---iti ? smaraṇābhimānaśūnyē ityarthaḥ । sanni-
﻿<pb n="104"/>
kr̥ṣṭāvamarśē hi smaraṇamēva manyantē । nanu smr̥tipramōṣatulyataiva prāpnōti ?
na, kāraṇāntarasya vidyamānatvālliṅgādēḥ; na hmatra pūrvānubhūtirēva
kāraṇam । tatra hi pramōṣaḥ smr̥tiviparyayē hētuḥ; iha tu liṅgādi pratyutpannaṁ
kāraṇamastīti siddhaṁ prāmāṇyam । tasmādatrāpi yatpramāṇam, na tadva‍yayabhi-
caṁrati---iti vaktavyam, uktaṁ ca । idamupamānādiṣvapi yōjyam ।।</p>
﻿<pb n="105"/>
<p><quote>“śāstraṁ śabdavijñānādasannikr̥ṣṭē'rthē vijñānām ।”</quote> kimidaṁ śabda-
vijñānāditi ? kiṁ śabdādvijñānam śabdavijñānam, śabdē ēva vā
vijñānam śabdavijñānam ? yadi tāvacchabdē vijñānam śabdālambanamityarthaḥ,
tadayuktam; na tasmācchāsanamavagamyatē; śāsanāddhi śāstram । atha śabdā-
dyadarthē vijñānamutpadyatē, tacchabdavijñānam; tatra viśēṣāvagatau kāraṇaṁ
﻿<pb n="106"/>
vaktavyam । uktaṁ ca---<quote>“śās‍tram”</quote> iti । śāstraṁ hi śāsanāt; taccā-
rthaviṣayē ēva vijñānē upapadyatē, na śabdaviṣayē । dvitīyē'pi pakṣē tanni-
mittatayōpapattēḥ siddhaṁ śāstragrahaṇāt । nanu ca śabdābhāsamapi dr̥ṣṭam---
<quote>“ēṣa vandhyāsutō yāti”</quote>---ityēvamādi; tadapi śabdādēvāvagamyatē; na
hi bāṣpāditulyaṁ kiñcitkāraṇāntaramatrōpalabhāmahē । parihr̥tamētat <quote>“taccēt
pratyayitāt”</quote> iti । lakṣaṇābhidhānēna cāyamēva vyabhicārō nirastaḥ ।।</p>
﻿<pb n="107"/>
<p><quote>“upamānamapi sādr̥śyamasan‍nikr̥ṣṭē'rthē buddhimutpādayati; yathā gavaya-
darśanaṁ gōsmaraṇasya”</quote> iti । sādr̥śyam&mdash;iti hi sādr̥śyam । gōsmaraṇasyēti,
anubhūtagōḥ puruṣasyētyarthaḥ । nanu ca jñātasambandhitā tulyā, sā cātra lakṣaṇam;
﻿<pb n="108"/>
tatra vānyatra vēti kvēdamupayujyatē ? bāḍhamupayujyatē; <quote>“ēkadēśadarśanāt”</quote> iti hi
tatra lakṣaṇam । <quote>“jñātasambandhasya”</quote> iti viśēṣaṇam । atō na gavayasthaṁ sādr̥śyaṁ
sadr̥śāvagatērēkadēśaḥ । kiñca asakr̥ddr̥ṣṭasambandhō hyanumānasya hētuḥ, asa-
jātīya vyāvr̥ttisavyapēkṣaśca; dvayamatra nāstīti pramāṇāntaram । kiṁ punaratra
vyabhicāradarśanam, yannivr̥tyarthamidaṁ lakṣaṇam ? kimanyadataḥ sadr̥śābhāsāt ?
﻿<pb n="109"/>
atra sāmānyamēva kaiścit sādr̥śyamuktam; na tatsādr̥śyam । kiṁ
tarhi ? tadēva tat, gōtvādērēkatvāt । nanu cātra pramēyamēva nāstīti
kēcinmanyantē । tadayuktam ; anubhūtamapi kāraṇāntarāvagamyaṁ pramēyamēvētyu-
ktam ।।</p>
﻿<pb n="110"/>
<p><quote>“arthāpattirapi dr̥ṣṭaḥ śrutō vā'rthaḥ anyathā nōpapadyatē ityartha-
kalpanā---yathā jīvatō dēvadattasya gr̥hābhāvadarśanēna bahirbhāvasyādr̥ṣṭasya
kalpanā”</quote> iti । kēyamanyathānupapattirnāma ? yadi tāvat - asyānēna
vinā sadbhāvō nōpapadyatē---iti । tadēvaṁ kāryataḥ kāraṇānumānamupanyastam,
na pramāṇāntaram । athēdamucyatē--- jñātasambandhasyētyanumānalakṣaṇam,
ajñātaścātra sambandhaḥ; tasmāt pramāṇāntaram- iti, tadayuktam; kathamajñā-
tasambandhaḥ śakyatē'vagantum--- ayamanēna vinā nōpapadyatē---iti;
﻿<pb n="111"/>
na hmanyathānupapattiḥ pratyakṣasamadhigamyā । kāryāvyabhicārasamadhigamyā hi
sā; avyabhicāraścāsakr̥ddarśanapūrvakaḥ । tasmāt dr̥ṣṭamadr̥ṣṭaṁ vā jñāta-
sambandhamēvāvagamyatē'nyathānupapattyā । ataḥ pramāṇāntaraṁ mr̥gatr̥ṣṇikai-
vēti । satyam; yadi yadyēna vinā nōpapadyatē tadēvāvagamakaṁ syāt;
﻿<pb n="112"/>
iha tu yannōpapadyatē, tadēvāvagamyatē । kiṁ cātra nōpapadyatē ? jīvatō gr̥hā-
bhāvadarśanāt anyatrābhāvō nōpapadyatē । tataḥ kima ? nātrābhāvasya gamyatā ।
kasya tarhi ? bhāvasya; na cāsau gr̥hābhāvadarśanēnōpapadyatē । bāḍhaṁ nōpapa-
﻿<pb n="113"/>
dyatē; na hi gr̥hābhāvadarśanēna vinā bahiḥ bhāva upapadyatē ।</p>
<p>nanu <quote>“dr̥ṣṭaḥ śrutō vā'rthaḥ anyathā nōpapadyatē”</quote> iti gamakasyānyathānu-
papadyamānatāṁ darśayati । agranthajñō dēvānāṁ priyaḥ-<quote>“dr̥ṣṭaḥ śrutō vārthō'rthakalpanā”</quote>
iti kimidamarthakalpanēti ? dr̥ṣṭaḥ śrutō vārthō'rthāntarasya pramāṇamityarthaḥ ।
<quote>“anyathā nōpapadyatē”</quote> iti kēna sambadhyatē ? pramityēti vadāmaḥ; anyathānupapadya-
mānatāmāpādayan arthāntaraṁ gamayati । kimatra jñātasambandhitā naivāpēkṣyatē ?
apēkṣyatē hi sambandhamātrajñānam, na tu sambandhitā; anumānē tu---<quote>“jñāta-
sambandhasya”</quote> iti ṣaṣṭhyā sambandhitaivāvagamikētyuktam ।
﻿<pb n="115"/>
<p><quote>“dr̥ṣṭaḥ śrutō vā”</quote> iti darśanaśravaṇōpanyāsaḥ kiṁ kāraṇāntaravyu-
dāsāya ? nēti vadāmaḥ, upalabdhō'rthaḥ-ityarthaḥ । śrutagrahaṇamidānīṁ
kimartham ? <quote>“dr̥ṣṭaḥ”</quote> ityēva vaktavyam । ucyatē-abhidhānāntaramēvēdam---
<quote>“dr̥ṣṭaḥ śrutō vā”</quote> ityupalabdhērvācakam ।।</p>
﻿<pb n="118"/>
<p><quote>“abhāvō'pi pramāṇābhāvaḥ <quote>‘nāsti’</quote> ityasyārthasyāsannikr̥ṣṭasya ।”</quote>
abhāvō'pi pramāṇābhāvaḥ---iti kiṁ pramāṇalakṣaṇamidam ? ōm---ityu-
﻿<pb n="119"/>
cyatē । kimanēna pramīyatē ? uktam---nāsti---ityayamarthaḥ ।
kiṁ ca tannāsti ? pramīyamāṇasya pramēyatā; ataścāpramitēḥ
pramāṇatētyalaukikamiva pratibhāti । lakṣaṇamapi---<quote>“pramāṇābhāvaḥ”</quote>---
﻿<pb n="120"/>
iti pramāṇaṁ na bhavatītyēva lakṣayati । asti cēyaṁ prasiddhirmīmāṁ-
sakānām---ṣaṣṭhaṁ kilēdaṁ pramāṇam---iti । na cāsya granthatō lōkataśca
﻿<pb n="121"/>
pramāṇatāvasīyatē । atō na vidmaḥ prasiddhēḥ kiṁ bījamiti । kimatra na
jñāyatē ? granthatastāvat pramāṇābhāva ēvāvasīyatē । <quote>‘nāsti’</quote> ityapyuktē
pramēyasyābhāvaṁ laukikāḥ pratipadyantē । kiṁ tarhyanēna lakṣitēna ? pramāṇā-
vagatyarthō'yamārambhaḥ, tadanusārī hyarthaniścayaḥ kathaṁ syāditi । ata
ēvēdamucyatē, yasmāt pramāṇāvagatyarthō'yamārambhaḥ । kimanēna pūrvōktānāṁ
pramāṇānāṁ svarūpamavasīyatē ? yatpūrvōktairēva svalakṣaṇairnāvasīyatē । sarvasva-
lakṣaṇābhidhānavākyaśēṣō'yaṁ granthaḥ; na hyutpādamātrājjñānasyārthē tasmin
pramāṇasya pramāṇatāvasīyatē । ataḥ svalakṣaṇamātrābhidhānāt niścaya-
﻿<pb n="122"/>
svarūpēṇa pramāṇabhāvasya samadhigamyamānatvāt sarvapramāṇānām, tasmāt
kāryapratyastamayāt <quote>‘nāsti’</quote> iti, anēna pūrvōktasyaiva lakṣaṇasya sādhutōcyatē ।
﻿<pb n="123"/>
kēyaṁ tarhi prasiddhiḥ ? prasiddhirvaṭayakṣaprasiddhivat । yadi punarvyavahārā-
nyatvāt kāraṇānyatvaṁ manyantē kiṁ kurmaḥ ? na hi vyavahārānyatvāt
pramāṇānyatvasiddhiḥ । ataḥ tallakṣaṇamēvēdam । idamēva ca tallakṣaṇam । tasmāt
prasiddhatvādaparīkṣyaṁ nimittam ।।</p>
﻿<pb n="124"/>
<p><quote>“nanu pratyakṣādīnyanyāni bhavantu nāma pramāṇāni, śabdastu na
pramāṇam । kutaḥ ? animittam, vidyamānōpalambhanatvāt । animittam
apramāṇaṁ śabdaḥ; yō hyupalambhanaviṣayō nōpalabhyatē, sa nāsti yathā
śaśasya viṣāṇam । upalambhanāni cēndriyāṇi paśvādīnām । na ca
paśukāmēṣṭyanantaraṁ paśava upalabhyantē । atō nēṣṭiḥ paśuphalā ।”</quote>
pratyakṣādīnyanyāni bhavantu pramāṇāni, śabdastu na pramāṇam---iti
kō'bhiprāyaḥ ? apamabhiprāyaḥ---yaduktam anapēkṣatvāditi pramāṇā-
﻿<pb n="125"/>
ntarānavagamyamarthamavagamayati iti, ētāvanmr̥ṣā । kutaḥ ? <quote>“bhavi-
ṣyaṁścaiṣō'rthaḥ”</quote> iti bhāvyatayā prāmāṇyamuktam, tadatra na saṁbhavati ।
kathaṁ punarasambhavaḥ ? kimaniyōgakaṁ vākyamastīti ? kimatra niyōgaḥ
kariṣyati ? pramāṇāntarāvagamyē'pi tasya darśanāt smr̥tyādau । tasmādviniyō-
gāvagamyamēvārthamālōcya niyōgasya viṣayō vaktavyaḥ । sa cāyaṁ viniyōgō
vidyamānōpalambhanaviṣaya ēvōpalabhyatē-<quote>“citrayā yajēta paśukāmaḥ”</quote> ityādau ।
﻿<pb n="126"/>
kātra vidyamānōpalambhanatā ? kriyānantaraphalabhāvitā । dr̥ṣṭārthatvācca vr̥ṣṭyādēḥ
anantaraphalabhāvitayā pramāṇāntarāvagamyataiva vastutō vak‍tuṁ śakyatē ।
saṁbhavati ca pramāṇāntaraviṣatvē kō hi nāmādr̥ṣṭaṁ lōkē svātantryaṁ śabdasya
kalpayituṁ kṣamaḥ ? tasmānniyōgaḥ praiṣādyartha ēva iti pratipattavyam ।
tadidam <quote>“kutaḥ”</quote> ityētasya praśnasya <quote>“vidyamānōpalambhanatvāt”</quote> ityuttaram ।
nanvēvaṁ granthē vyākhyāyamānē <quote>“paśavō nōpalabhyantē”</quote> ityādiranarthakō granthaḥ ।
upalabhyantāṁ mā vā paśavaḥ; sarvathā pramāṇāntarasāpēkṣaṁ śābdamityētāvadatra
﻿<pb n="127"/>
sādhyam । satyamētāvat sādhyam; kēna cōktamanyat sādhyamiti ?
anupalabdhyupanyāsō na ghaṭatē ityuktam । na na ghaṭatē, ghaṭata ēva; pramāṇāntara-
parīkṣayā prāmāṇyaṁ vaktavyam, na svataḥ---ityēvaṁparō granthaḥ । taccātra
pramāṇāntaraṁ dr̥ṣṭam । kathaṁ punaratra dr̥ṣṭāvagatiḥ ? kriyānantarabhāvitvātphalasya ।
kathaṁ tarhi kr̥ṣyādēḥ ? kiṁ kr̥ṣyādērnānantaraṁ phalamupalabhyatē ? kiṁ kriyāphalaṁ
﻿<pb n="128"/>
nāvagamyatē, uta prayōjanaphalam ? pāṭanaṁ tāvat bhūmyavayavānāṁ kriyāphala-
mavagamyatē, vrīhyutpattistu prayōjanaphalam । na ca prayōjanānavagamādadr̥ṣṭatōcyatē ।
atra ca prayōjanaṁ phalaṁ ca paśava ēvāvagamyantē, phalāntarānavagamāt । yacca
kiñcit havirvikārādyavagamyatē, na tatpāṭanādivat vrīhyādyutpattēḥ paśukāraṇa-
tayā śakyatē vak‍tum, adarśanāt । tasmāt pramāṇāntaraparīkṣaivātra dharma-
jijñāsubhiḥ kartavyā, na punaradhyayanāddharmāvagatiḥ । kathaṁ punaḥ svargakāmādiṣu
﻿<pb n="129"/>
vidyamānōpalabhbhanatā ? niyōgasya tāvanniyōgatvaṁ paśvādāvapahr̥tam; ēkaścāyaṁ
niyōgō'nubandhabhēdādbhidyata iti sthitiḥ । tasmāt sarvatra sāpēkṣa ityuk‍taṁ
﻿<pb n="130"/>
bhavati । atō yatra pramāṇāntaramasti, bhavatu tatra tathātvam; yatra nāsti, tatra mā
bhūta । tasmāt suṣṭhūktam---<quote>“śabdastu na pramāṇam”</quote>---iti । <quote>“dr̥ṣṭaviruddhaṁ ca
﻿<pb n="131"/>
kiñcidvaidikaṁ vacanaṁ pātracayanaṁ vidhāya āha---<quote>“sa ēṣa yajñāyudhī yaja-
mānō'ñjasā svargaṁ lōkaṁ yāti”</quote> iti pratyakṣaṁ śarīraṁ vyapadiśati । na ca tat
svargaṁ lōkaṁ yāti; pratyakṣaṁ hi taddahyatē । na ca ‘ēṣa yāti’ iti
vidhiśabdaḥ ēvaṁjātīyakaṁ । ca pramāṇaviruddhaṁ vacanamapramāṇam ।”</quote> kathaṁ
punaridaṁ pramāṇaviruddham ? arthavādō'yam; arthavādēṣu ca sarvē pramāṇa-
virōdhā guṇavādēna vyākhyātāḥ । athāyamabhiprāyaḥ---nādyāpyarthavādā
﻿<pb n="132"/>
vyākhyāyantē---iti, bāliśabhāṣitamētat; na hyuktasyōcyamānasya vā
sthitasyākṣēpō yuktaḥ । anyatra viśēṣābhidhānāt । uktīcyamānatāviśēṣē
hi vivakṣyamāṇē sarvamanavasthitaṁ syāt । tasmāt sthitatvāt sthitatvamēva
vaktavyāvaktavyayōḥ kāraṇam । kiñca, atrōpanyastasya parihr̥tasya tatra punaru-
﻿<pb n="133"/>
panyāsō na ghaṭatē । ucyatē---sthita ēvārthavādanāṁ guṇavādēna vyākhyānē
idaṁ vacanamākṣipyatē---atra hi taduktō na bhavati; guṇavādō hi pramāṇāntara.
pratipattibalēnōpajāyatē । atra ca pramāṇāntarapratipattiḥ śarīrē ēva, na
śarīravyatiriktaṁ kiñcidupalabhāmahē; tacca <quote>‘ēṣaḥ’</quote> iti vyapadiṣṭam <quote>‘yāti’</quote>
ityanēna viruddham, dahyamānatvāccharīrasya । tasmādvidhitō'rthavādataścāya-
thārthataivāvasīyatē । kiñca, vidhau hi sati niyōgatō'pi tāvat svātantrya-
śaṅkā jāyatē; arthavādē sāpi nāsti iti prakaṭayati---<quote>“na ca
﻿<pb n="134"/>
<quote>‘ēṣa yāti’</quote> iti vidhiśabdaḥ”</quote> iti । ucyatē---na pramāṇāntarāpēkṣaḥ
śabdasyārthēna sambandhaḥ kastarhi ? autpattikaḥ । nanu ca lōkē pramāṇānta-
rāpēkṣitaiva sarvasya vacasō dr̥ṣṭā ? satyaṁ vyavahārē, na tvabhidhānē । yathā ca
lōkē'pyautpattikamabhidhānam, tathā sambandhaparihārē vakṣyāmaḥ । nanu
sarva ēvāyaṁ sūtrārthō vivr̥taḥ punarihānūditaḥ । satyam; viśēṣābhidhānāya ।।
﻿<pb n="135"/>
kaḥ punaratra viśēṣō'bhidhīyatē ? nanu ca sambandha ēva nāsti---iti pūrvō-
ktamākṣipya punaḥ samādhiḥ । nanu ca vākyārthō'yamākṣiptaḥ---<quote>“vidyamānōpala-
mbhanatvāt”</quote>---iti; padaviṣayamautpattikatvaṁ manyantē mīmāṁsakāḥ । kimana-
yānupāsitagurukathayā vikalpitayā ? yasmāddhi yaḥ pratīyatē, sa tasyārthaḥ;
na ca kēvalātpadāt vr̥ddhavyavahārē kasyacidarthasyāvagatirdr̥ṣṭā; anavagamya-
mānasya cārthasya kēnacitsambandha iti durvacaṁ vacaḥ । kathaṁ tarhi prasiddhi-
riyam ? anupāsitagurutvādityuktam । tasmādautpattikō vākyavākyārtha-
yōḥ sambandhaḥ ।।</p>
﻿<pb n="136"/>
<p>syādētadēvam; naiva śabdasyārthēnāsti sambandhaḥ; kutō'sya pauruṣē-
yatā apauruṣēyatā vā---iti ? katham ? syāccēnarthēna sambandhaḥ, kṣuramō-
dakaśabdōccāraṇē mukhasya pāṭanapūraṇē syātām । saṁślēṣasambandhamabhiprētyō-
cyatē bhavatā---kāryakāraṇanimittanaimittikāśrayāśrayiyaunādayaḥ sambandhāḥ
śabdasyārthēnānupapannā ēvēti”</quote> syādētat---iti yadi nityaḥ sambandhaḥ
syādityarthaḥ । idaṁ kimiti na syāt---<quote>“tasmāccōdanālakṣaṇō'rthō dharmaḥ”</quote>---
iti ? <quote>“syāccēdarthēna sambandhaḥ”</quote>---iti । asyābhāvē hētuṁ kṣuramō-
﻿<pb n="137"/>
mōdakaśabdōccāraṇagranthēna bruvan sambandhasyābhyupagamaṁ darśayati---<quote>“saṁślēṣa-
sambandhamabhiprētya”</quote> iti । kēnāyamabhyupagataḥ sambandhaḥ, yēna nirā-
karaṇīyatayā upanyasyatē ? nanu ca śabdasvātantryavādibhiḥ---
śabdādarthō'vagamyatē---ityayamēvābhyupagataḥ sambandhaḥ; anabhyupagatasya
nirākaraṇamandhapadam । idamēvātra nirākriyatē---yaduta śabdādarthō'vagamyatē
﻿<pb n="138"/>
iti । kathaṁ punaḥ saṁślēṣasambandhanirākaraṇēnēdaṁ nirākr̥taṁ bhavati ?
bhavati; śabdādarthajñānaṁ hi kāryaṁ kēnacitkāraṇēna; śabdādartha-
jñānaṁ ca na ca śabdādēvēti śakyatē vaktuṁ cakṣurādīnāmiva,
prathamaśravaṇādapratītēḥ । ēvaṁ tarhi dhūmādīnāmagnyādyarthāvagatāviva na
svarūpamēva kāraṇam । kiṁ tarhi ? sahāvasthānādilakṣaṇaḥ sambandhaḥ ।
sa cāyaṁ śabdē na kaścidupalabhyatē prāgarthāvagamāt । tasmāt samba-
ndhāntaranirākaraṇēna vācyavācakatā nirākr̥tā bhavati । yadyēvaṁ sarva
ēva nirākaraṇīyāḥ; kimidamucyatē---yaunādayō na saṁbhavantīti saṁślē-
﻿<pb n="139"/>
ṣasyaiva sahētukaṁ nirākaraṇam ? athāyamabhiprāyaḥ---yaunādayō nōpa-
labhyanta---iti; saṁślēṣō vā kimupalabhyatē ? tathā ca---<quote>“kṣuramōdakaśabdō-
ccāraṇē”</quote> ityanupalabdhirēvōpanyastā । tasmānna vidmaḥ---kēna viśēṣēṇēdaṁ
nirākaraṇīyatayōpanyastamiti । athāyamabhiprāyaḥ---saṁśliṣṭasyaivārthasya gamyatvaṁ
gamakatvaṁ cēti, tadayuktam; kāryakāraṇayōrasaṁśliṣṭayōrapi gamyagamaka-
tvadarśanāt । kāryakāraṇamapi tantvādi saṁśliṣṭamiti cēt, naitannimittē
saṁbhavati; tadapi hi kāraṇamēva gamyaṁ ca । tasmādidamandhapada-
miti pratibhāti । ucyatē---atra hyautpattikavādinaḥ kēcit---sva-
﻿<pb n="140"/>
rūpamēvādhyasya śabdō'rthaṁ pratyāyayati---iti pratipannāḥ; yukti-
ścōktā---svamēva rūpaṁ śabdasya, yēyamarthapariṇatiḥ---iti । ata-
stannirākaraṇam । tasmin pakṣē saṁślēṣa ēva śabdārthayōḥ sambandhaḥ । sō'yaṁ
kāryānupalabdhyā na ghaṭatē iti---<quote>“kṣuramōdakaśabdōccāraṇē mukhasya pāṭana
pūraṇē syātām”</quote> ityuktam । kathaṁ tarhi---gaurayam---iti tulyō
nirdēśaḥ śabdārthayōḥ ? astyayaṁ nirdēśaḥ, sa tu nādhyāsakr̥ta iti ākr̥tigranthē
vakṣyāmaḥ । <quote>“yaunādayastu sambandhāḥ śabdasyārthēnānupapannā ēva”</quote> ityana-
bhyupagamaṁ darśayati । <quote>“yō'tra vyapadēśyaḥ sambandhaḥ, tamēkaṁ na vyapadiśati
bhavān pratyāyyasya pratyāyakasya ca saṁjñāsaṁjñilakṣaṇaḥ ”</quote>---ityanēnau-
﻿<pb n="141"/>
tpattikatvaṁ punarupōdbalayati । <quote>“āha---yadi pratyāyakaḥ śabdaḥ, prathamaśrutaḥ
kiṁ na pratyāyayati”</quote> ? svatō hi sarvabhāvānāṁ pravr̥ttiścakṣurādīnāmiva rūpa-
grahaṇē; tasmāt sāpēkṣatvaṁ śabdasyārthapratipattāvastīti <quote>“prathamaśrutaḥ kiṁ
na pratyāyayati”</quote> ityuktam । <quote>“sarvatra nō darśanaṁ pramāṇam”</quote> iti svābhā-
vikānāṁ sāpēkṣatvaṁ nirapēkṣatvaṁ ca darśanādēvāvagamyatē; dr̥ṣṭaṁ hi
cakṣurādēḥ svābhāvikatvē'pi rūpāvagatāvapēkṣitvam, dahanē cānapēkṣitva-
magnyādēḥ । tadidamuktam---<quote>“sarvatra nō darśanaṁ pramāṇam”</quote>---iti ।
﻿<pb n="142"/>
dr̥ṣṭaṁ hi kāryaṁ puruṣaprayatnānapēkṣam, puruṣānupalabdhēḥ; sāpēkṣaṁ ca, prathama-
prayōgānavagatēḥ, prayōgāntarē cāvagamāt । <quote>“yadi prathamaśrutō na pratyāyayati,
kr̥takastarhi”</quote>---iti kō'bhiprāpaścōdakasya ? yadi tāvat---kr̥takaḥ
kāryaḥ, na sāmayikaḥ---ityabhiprāyaḥ, tataḥ siddhaṁ sādhyatē; puruṣāntara-
pratyayāntarānapēkṣitā---śābdaṁ pramāṇam---iti vadatō'bhiprētā cakṣurādī-
﻿<pb n="143"/>
nāmiva rūpagrahaṇē, na punarutpattimattāpi nēṣyatē; utpadyata ēva hi
sambandhaḥ, kriyāgarbhatvāttasya; kriyāyāścōtpattimattvāt tadanuvartī samba-
ndhō'pyutpattimānēva । atha kr̥takaḥ rajjughaṭayōriva puruṣayatnajanyaḥ
ityabhiprāyaḥ; tadayuktam; cakṣurādērālōkābhāvē kadācit kāryamakurvataḥ
tatsadbhāvē ca kāryaṁ kurvatō'pi puruṣāntarapratyayāntarānapēkṣatvāt sanbandhasya,
tathā śabdasyāpi sambandhaḥ syāditi । tasmādasamarthamiva siddhāntalaṅghanē
﻿<pb n="144"/>
bhāṣyaṁ pratibhāti---<quote>“kr̥takastarhi”</quote>---iti । nēdamasamartham; ayamasyābhi-
prāyaḥ---nēdamudyōtāditulyam; udyōtasyāpyanugrāhakatvaṁ kāryasamadhi-
gamyamēva, anavagatipūrvakatvādavagatēścakṣurādīnām । śabdē punararthāvagatipūrvi-
kaivārthāvagatiḥ; hi <quote>‘ayamasyārthaḥ’</quote> ityavagamya tataḥ śabdādarthaṁ pratipadyatē ।
tasmāt sanbandhāntarapūrvikaivārthāvagatiriti sāpēkṣatā । tadidaṁ kr̥takaśabdēna
sāmayikatvaṁ kr̥takatā vōktā ।।</p>
﻿<pb n="145"/>
<p><quote>“atha <quote>‘gauḥ’</quote> ityatra kaḥ śabdaḥ”</quote>---iti kō'yaṁ praśnaḥ ? ayamayaṁ
praśnaḥ---yadyapariṇatyā śabdō'rthamavagamayati, kastarhi śabdō'bhiprētaḥ ?
yō 'yaṁ śrōtrēṇāvacchidyatē, sa śabdō'bhimataḥ ? ōm---ityucyatē; śrōtragrahaṇē
﻿<pb n="146"/>
hyarthē lōkē śabdaśabdaḥ prasiddhaḥ; tē ca śrōtragrahaṇāḥ gakāraukāravisarjanīyāḥ ।
nanvēvaṁ satyarthapratyayō nōpapadyatē, kramavartitvādvarṇānām; kṣaṇikatvācca tadupa-
labdhīnām । upalabhyamānatayā ca padādivyavasthā, na tu sanmātratayā । tasmā-
﻿<pb n="147"/>
danupapannō'rthapratyayaḥ । athāyamabhiprāyaḥ---upalabdhivināśē'pi tatsmr̥tyanu-
grahādarthāvagamaḥ---iti; sāpi na sarvaviṣayiṇī upalabdhivat; upalabdhya-
nusāriṇī hi sā; atō'pyarthāvagatirna ghaṭatē । tasmāt---śabdatattva-
mēvēdamartharūpatayā vivartatē---ityuktaṁ śabdavidbhiḥ । kiṁ vā vivartapakṣē śrōtrādi-
vyāpāranirapēkṣaiva svarūpē'rghē vāvagatiḥ śakyatē vak‍tum ? bāḍham; śabdādayaḥ
śrōtrādyavacchēdēnaikarūpā apyanēkarūpā iva bhānti marakatapadmarāgādiṣu
﻿<pb n="148"/>
mukhamēkamapyanēkarūpamiva pratibhāti । nanu ca khaḍgādiṣvēkaṁ grāhakam; upā-
dhayō hi khaḍgādayaḥ । tadēkagrāhakavaśāt <quote>‘ēkaṁ mukham’</quote> iti śakyatē vak‍tum;
bhēdāścōpādhinibandhanāḥ । atra punaḥ kimēkaṁ grāhakaṁ śabdādēḥ, yadvaśāt-
śrōtrādyupādhikr̥tō bhēdaḥ, ēkamēvēdaṁ vastu-iti varṇyatē ? kimidaṁ pralapyatē---
ēkagrāhakavaśādēkaṁ vastu-iti ? ēkatvādēva hyēkatvam । nanu cōktamēka-
tvamēva na pratīyatē-iti; śrītrādayō hi pratītēḥ kāraṇam । tē ca bhēdēnaiva
pratītimutpādayanti । pratītibhēdē sati <quote>‘ēkaṁ vastu’</quote> iti durvacaṁ vacaḥ ।
kathaṁ tarhi khaḍgādiṣu <quote>‘tadēvēdaṁ mukham’</quote> iti ? bimbākārapratyabhijñānā-
﻿<pb n="149"/>
ttadupādhinibandhanō bhēda iti śakyatē vak‍tum ? uktaṁ tarhi tvayaivaikatvam
<quote>‘pratyabhijñānādēkatvam’</quote> iti । asti cēdamēkatvaṁ śabdādāvapi---gaurayam,
śuklō'yam, surabhi candanam---iti । tasmādatrāpyēkatayā pratyabhijñānāt
śrōtrādyupādhinibandhana ēvāyaṁ bhēda ityupapannam । śrōtrādēḥ kiṁnibandhanō
bhēdaḥ ? viṣayabhēdapratipattinibandhana iti vadāmaḥ । viṣayabhēdapratipattēḥ kiṁ
nibandhanam ? śrōtrādibhēda ityuktam । ēvaṁ satītarētarāśrayatōktā bhavati;
bāḍhamuktā; avidyāmātr̥kēyam; ata ēvāvidyētyucyatē budhaiḥ ।
﻿<pb n="150"/>
tasmādvivarta ēvāśrayaṇīyastattvavidbhiravagatēḥ kāraṇam । atō na
śabdajñō dēvānāṁ priyaḥ, yō hi yutasiddhayōḥ śabdārthayōḥ sambandhamarthā-
vagatau kāraṇaṁ manyatē । <quote>“pūrvavarṇajanitasaṁskārasahitō'ntyō varṇō vācakaḥ”</quote>
iti । kō'yaṁ saṁskārō nāma ? yadi tāvadvarṇāvagatiḥ; pratyuktā, 
﻿<pb n="151"/>
smaraṇamapi tayaiva । atha smr̥tikāryānyathānupapattyā kaścitpadārthaviśēṣaḥ
kālāntarāvasthāyī vidyata iti kalpyatē; asāvapi prativarṇaviṣaya ēva
śakyatē kalpayitum, ēkaikavarṇaviṣayatvādupalabdhēḥ, tadanusāritvācca smr̥tēḥ,
tatkāryatvācca saṁskārasya । tasmādvarṇōpalabdhivadasāvapi na kāraṇam ।
﻿<pb n="152"/>
na ca smr̥tijñānaśūnyaḥ saṁskārō'stīti pramāṇamasti । darśayati ca
pratyēkavarṇaviṣayamēva saṁskāram---<quote>“pūrvavarṇajanitasaṁskārasahitō'ntyō varṇaḥ
pratyāyakaḥ”</quote> iti bruvan । tasmādupalabdhismr̥tibhyāṁ kimabhyadhika-
masyārthapratipattau sāmarthyaṁ manyatē bhāṣyakāraḥ ? sphōṭavādinō vā katham
---ityētadapyanuttaram; na hyabhyupagatirarthasiddhau hētuḥ । tasmādupavarṇanīyō'yaṁ
granthaḥ । atha kālāntarāvasthāyitaiva viśēṣaḥ, tanna; parasparāsambandhē kimava-
sthitiḥ kariṣyati ? athārthapratipattirēva sambandhē hētuḥ, ēvamitarētarāśrayatā
﻿<pb n="153"/>
prāpnōti । bhavatviti cēt, na tattvāvagamē yuktō'yamabhyupagamaḥ । kathaṁ tarhi
bījāṅkurādiṣu ? darśanāt---iti yadyucyatē, tata ihāpi darśanaṁ śakyatē
vak‍tum । na, vivartapratipakṣasambhavāt; arthāvagatirhi kāraṇamātrasya hētutāṁ
pratipadyatē, na saṁskārasambandhasyaiva । bījāṅkurādiṣu viśēṣadarśanādupapannam;
﻿<pb n="154"/>
iha tvānumānikatvāt saṁskārasya viśēṣōpalabdhirnōpapadyatē । tasmādvivarta-
mēvōpapannataraṁ manyāmahē । ata idānīmidamapyayuktam । kimayuktam ? sā ca
śabdakalpanā cēti । kathamayuktam ? vivartapakṣē hi kā nāmēyaṁ śabdakalpanā ?
yasmādadhyāsitōpādhyadhyāsitaviśēṣaṁ sarvapramāṇāvagamyamēkaṁ vastvityuktam,
tasmādaśabdajñataivēyaṁ yaduta bhinnayōrapi śabdārthayōrautpattikaḥ sambandhō/?/'-
bhidhīyatē । nanvēkatvavādinō'pi naivāyaṁ vibhāgaḥ śakyatē vak‍tum---jyō-
tiṣṭōmō'yam, darśapūrṇamāsāvimau---iti; ēkatvē hi na vākyaikatva ēvāva-
sthitiḥ, kintu sarvavākyānāmēkavākyatā prāpnōti varṇānāmiva padē, padānā-
miva vākyē । kasmāt ? ēkatvāvagamādēva; bhavati hi sarvavākyēṣu <quote>‘śabdaḥ
śabdaḥ’</quote> ityēkā buddhiḥ, sarvavākyārthēṣu ca <quote>‘śabdārthaḥ śabdārthaḥ’</quote> iti ।
﻿<pb n="155"/>
tadidamabhinnamēva jyōtiṣṭōmādi karmajātaṁ prāpnōti । dr̥śyantē cādhikārabhēda-
viruddhāścāviruddhāśca । viruddhāḥ viruddhaphalāḥ, aviruddhāśca aviruddhaphalāḥ;
na caitadēkatva upapadyatē । satyaṁ naikārthatva idamupapadyatē । bhinnārthāni
caitāni vākyāni । ēkārthapratipattyarthā caikatā; na cātraikārthatāvasīyatē ।
tasmādēkasmin vākyē padavarṇāpalāpō yuktaḥ । vākyāntarēṣu kiṁkr̥tō
vākyāntarasyāpalāpaḥ ? tasmānnēyaṁ viruddhāviruddhacōdanōpapadyatē ।
śabdaprāmāṇyavādinā hyarthasambaddhaḥ śabdaśabdēnōcyatē, na kākavāśitādyapi
śrōtragrāhyam । nanu śrōtrādibhēdamupavarṇayatā sarvamētadavidyājālamityuktam ;
﻿<pb n="156"/>
kimidamidānīmardhajaratīyamupanyasyatē ? anabhiprāyajñō dēvānāṁ priyaḥ,
yatō brahmaṇyasāvabhēda uktaḥ । tadrūpatayā kēna vā bhēdō'bhidhīyatē,
śāstrāvagatau ca kēna vā bhēdō'pahnōtuṁ śakyatē śrōtrādīnāmiva ?
satyaṁ nāpah‌nūyatē ; kintvavidyā prāpnōti ; vidyā cēṣyatē vaidikō'rthaḥ ।
kathamavidyātō'bhyudayaḥ śakyatē vak‍tum ? avidyā hi pratyavāyasya nimi-
ttam । satyaṁ yathā bhavānāha । pratyavāyastvāpēkṣikaḥ; sarvaṁ hi kṣayi pratyavā-
﻿<pb n="157"/>
yāyaiva ; kintu pratyavāya ēvaikatra sa ca upāyaścānyatra iti viśēṣaḥ ।
tasmānna kiñcidatra pūrvaṁ parēṇa virudhyatē । nanu ca vākyārthayōrbhēdē'pi
karmōtpattivākyairguṇavākyānāṁ kathamarthata ēkatā śakyatē vak‍tum ? uktam
---bhinnatvē'pyēkānuṣṭhānasiddhiriti nityakāmyaprayōgayōriva । tasmātsarva-
mupapannam ।</p>
﻿<pb n="158"/>
<p>syādētadēvam, yadyēkā buddhiḥ syāt ; na hyatraikā buddhirasti ।
nanu ca sarvaśabdēṣu <quote>‘śabdaḥ śabdaḥ’</quote> ityēkā buddhirasti ; asatyāṁ
caikabuddhau śabdaśabdavācyatāpi na syāt sarvaśabdānām । ēkanimittā hyēka-
śabdavācyatā, na punarēkatākr̥tā । atra caikaṁ nimittamasti śrōtragrāhyatā;
śrōtragrahaṇē hyarthē lōkē śabdaśabdaḥ prasiddhaḥ । kiṁ punaḥ kāraṇam---śrōtragrāhya-
taivātra gr̥hyatē, na punargōtvādivat śabdatvamēvāśrīyatē ? sāmānya-
viśēṣaviṣayamajñānamatrāparādhyatē ēvaṁ cōdayataḥ । kiṁ punaḥ sāmānyaviśēṣa-
﻿<pb n="159"/>
viṣayamajñānam ? idamidamajñānam---yasmin padārthagrahaṇē sati pūrvā-
vamarśō bhavati, tat sāmānyam; na ca gakārādiṣvēkavarṇagrahē sati varṇānta-
rāvamarśō bhavati pācakādiṣviva, tasmāt kriyānibandhanaivēyaṁ śabdaśabda-
﻿<pb n="160"/>
vācyatā; kasyāyaṁ vivartaḥ, kasya ca śrōtrādaya upādhitāmāpadyantē ? tasmā-
dviḍambanaiṣā <quote>“vivartatē'rthabhāvēna”</quote> iti । tasmāt kāryata ēva sambandhō'pi
﻿<pb n="161"/>
kalpanīyaḥ saṁskārāṇām, nōpalabdhismr̥tyōḥ, anavasthānadarśanāt ।
yadapyuktam-ayuktaṁ sā ca śabdakalpanā ca---iti, tatrāpyarthāparijñānamēvā-
parādhyatē ; idaṁ hi tatrōcyatē---paramārthasyōpādhikalpanā, avidyamānasya ca
﻿<pb n="162"/>
kalpanā-iti । tadidam <quote>“sā ca śabdakalpanā ca”</quote> iti । <quote>“surabhicandanādī-
nāmākr̥tigranthē parihāraṁ vakṣyāmaḥ”</quote> ityuktam । nanu ca---śabdādarthaṁ prati-
padyāmahē---ityētadidānīṁ laukikaṁ vacanaṁ nōpapadyatē । kiṁ gakārādayō na śabdāḥ ?
śabdāstē bahavaḥ, na śabda ēkaḥ; <quote>‘śabdāt’</quote> iti caikavacanaṁ padābhiprāyam ;
na caitat padamastītyupapannaivēyamanupapattiḥ । tathā ca śāstrakārairapi padābhi-
prāyēṇaivōpanyastam---<quote>“pūrvāparībhūtaṁ bhāvamākhyātēnācaṣṭē”</quote>---iti । kāmaṁ
mōpapadi ; anupapannārthamapi hi laukikaṁ vacanaṁ dr̥ṣṭam---daśa dāḍimāni
ṣaḍapūpāḥ---iti ; lōkē cānupapannārthamēva kiñcit dr̥ṣṭvā prayōgaṁ vyākaraṇa-
śāstraṁ niyamāya pravr̥ttam । iha punarnaivānupapattiḥ ; samudāyasya nimittatvāt
﻿<pb n="163"/>
kāryaikyāccaikatvōpacāraḥ । tasmāt śāstrakāravacanamapyanayaiva yuktyōpapannam,
padavākyānirdēśaśca---gauḥ padam, aśvaḥ padam, laukikaṁ vākyam, vaidikaṁ
vākyam---iti ca । tasmāt gakārādyēva padam, sa ēva śabdaḥ ;
nānyadva‍yatiriktamastīti siddham ।।</p>
<p><quote>“atha-gauḥ-ityasya śabdasya kō'rthaḥ”</quote> ?-iti nāyaṁ praśna
upapadyatē । <quote>“atha-gauḥ-ityatra kaḥ śabdaḥ ?”</quote>-iti yuktam ; varṇapakṣē'pi hi
vācakatā nōpapadyatē---ityāśaṅkānirākaraṇāya । abhidhēyē hi na
kvacidviśēṣaḥ । ākr̥tiḥ vyaktiḥ guṇō vā bhavatu ; na hyautpattikatvē
﻿<pb n="164"/>
kaścidvirēdhaḥ । asthāyī cāyaṁ pakṣaḥ; nāyaṁ rāddhāntē yaduta---ākr̥tivacanataiva
sarvaśabdānām---iti ; guṇavacanatāpyaruṇādiṣu dr̥ṣṭā, vyaktivacanatōdbhidā-
diṣu । tasmāt praśnastāvanniṣprayōjanaḥ । uttaramapi rāddhāntaviruddham ।
athāyamabhiprāyaḥ---udāharaṇābhiprāyam---iti ; atrāpi praśnastāvanniṣprayō-
janaḥ, ēvamuttaramapi । yadi śabdasya vyaktirarthaḥ, athāpi sāmānyam ;
sambandhē kō viśēṣaḥ ? viśēṣavivakṣāyāṁ ca prayōjanaṁ vaktavyam । athēdamucyatē---
﻿<pb n="165"/>
vyaktipakṣē sambandhasya sāpēkṣatā prāpnōti---iti, kā kathā pācakādiṣu ?
tatra kriyōpalakṣaṇamiti cēt, ihāpyākr̥tirbhaviṣyati । tatra hyabhihitā kriyā
dhātubhāgēna; iha tvanabhihitā jātiḥ nālamupalakṣaṇāya---iti cēt,
kalpyatāmabhidhānam ; na punaḥ sāpēkṣatābhidhānē upayōgamasya paśyāmō
nirapēkṣatābhidhānē vā । tasmānmandaprayōjanatā praśnōttarayōḥ ।</p>
<p>atrōcyatē---<quote>‘vācakarūpaiva sarvavācyēṣvavagatiḥ’</quote> iti manvānaḥ
<quote>‘śabdārthayōrbhēdō nōpapadyatē’</quote> iti pr̥ṣṭavān pūrvapakṣavādī । itarastu---avivē-
﻿<pb n="166"/>
kō'sya prayōgē'bhidhānē ca; prāyaugikīṁ buddhimabhidhēyē'dhyavasyatīti tadapanuttayē
<quote>“sās‍nādiviśiṣṭā ākr̥tiḥ”</quote> ityuktavān । pradarśanārthaṁ caitat abhidhānavat ।
﻿<pb n="167"/>
<quote>“nanvākr̥tiḥ sādhyāsti vā na vā”</quote>---iti abhidhēyatayā śabdarūpatāṁ
na jahātītyuktavān । nanu ca tadrūpāpattāvabhāvābhidhānē kiṁ prayōjanam ?
abhidhēyābhiprāya ēvāyamabhāva uktaḥ, na svarūpābhiprāyaḥ । <quote>“na pratyakṣā satī
sādhyā bhavitumarhati”</quote>---iti । yadi paraṁ svarūpasyaivābhāvaḥ sādhyatē, tadaivānabhi-
dhēyatā ; na cābhāvaḥ śakyatē vak‍tuṁ pratyakṣagamyatvāt । <quote>“vyāmōha iti cēt”</quote>
﻿<pb n="168"/>
iti । kēna cōktam---svarūpēṇaivāsyābhāvaḥ---iti । itarastu tamēvābhiprāyaṁ
buddhau kr̥tvā <quote>“nāsati pratyayaviparyāsē vyāmōhaḥ”</quote> ityuktavān । <quote>“asatyapya-
rthāntarē ēvaṁjātīyakō bhavati pratyayaḥ <quote>‘paṅiktaḥ, yūtham, vanam’</quote> iti yathā
iti cēt”</quote>---iti abhidhēyatayābhāvaṁ prakaṭayati । naivāyaṁ pratyakṣaviruddhō'-
rthō'bhidhīyatē ākr̥tērabhāvaḥ । kiṁ tarhi ? abhidhayērūpatayā abhidhānarūpa-
﻿<pb n="169"/>
mavagamyatē---ityuktam ; na cēdamavivartavādina upapadyatē । tasmādvivartapakṣa ēva
śrēyānityabhiprāyaḥ । <quote>“asambaddhamidaṁ vacanamupanyastam”</quote> iti paṅktyādāvapi
naiva śabdarūpāvagatirastītyabhiprāyaḥ । kathaṁ tarhyēkapratyayaḥ ? na ca śabdadva‍ya-
tiriktaṁ kiñcidanyatpaṅktyādiṣu ēkamupalabhyatē ; asti cāyamēkapratyayaḥ ;
tasmācchabdādhyāsanibandhana ēvāyam । <quote>“kimasati vanē vanapratyayaḥ”</quote>---iti
asati vr̥kṣavyatiriktē ēkasmin vanābhidhēyē'rthē ēkapratyayō nōpapadyatē iti kiṁ
pratyakṣasamadhigamyā vr̥kṣā api na santīti śakyatē vak‍tum ? kō'bhiprāyaḥ ?
vr̥kṣā ēvātra ēkatayā pratīyantē, na punarvanaśabdarūpatāvagamyatē । athāyamabhi-
﻿<pb n="170"/>
prāyaḥ---<quote>“vr̥kṣā api na santi iti,”</quote> tadapi hi śabdādhyastamēva rūpam---
iti ; pratyuktaḥ sa māhāyānikaḥ pakṣaḥ । arthaviṣayā hi pratyakṣā saṁvit, na
buddhiviṣayā-ityuktam । buddhiviṣayatvē vā saṁvidaḥ kiṁ sidhyati śabdādhyāsaḥ ?
anyā hi vr̥kṣasaṁvit, anyā ca vanasaṁvit । tasmād‌buddhiviṣayā vā bhavatu,
arthaviṣayā vā ; sarvathā vanaśabdarūpatā nāstītyētāvadvaktavyam । ataḥ <quote>“pratyakṣa-
mēvātrākṣipyatē”</quote> ityēvamādērgranthasyāsambaddhataiva pratibhāti । tasmādākr̥tisadbhāva
ēvākṣipyatē iti lakṣyatē ।</p>
<p>maivam; vanaśabdākāravādinō hi bhinnarūpāvagatirēvōttaram ; sā
ca vr̥kṣarūpādbhinnaivātra pratīyatē । yadi paraṁ tadabhāvādapratītiḥ ; sa
cābhāvaḥ pratyakṣē pratyarthini nōpapadyatē । nanu vijñaptiḥ pratyakṣētyētadupapadyatē
﻿<pb n="171"/>
ityuktam । na, bhēdāvagatēḥ parikalpanāpakṣapātitvāt। tasmāt suṣṭhu---
<quote>“pratyuktaḥ sa māhāyānikaḥ pakṣaḥ”</quote> iti । nanu ēkabuddhiranālambanaivēyaṁ
﻿<pb n="172"/>
prāptā । <quote>“atha kimākr̥tidbhāvavadī upālamyatē---siddhāntāntaraṁ tē
duṣyati vanē'pi tē'sati vanapratyayaḥ prāpnōti iti”</quote> । kaḥ punaratra siddhā-
ntaḥ, yō duṣyati ? ēkasmin vartamānāt pratipadikāt ēkavacanam-iti ।
bahavaśca vr̥kṣāḥ; tatra cēdaṁ prātipadikaṁ ityuktamāyuṣmatā । yathaivākr̥tirasti-
iti, tathaivāyamapi । tadidaṁ rāddhāntadūṣaṇaṁ bhavati । pramāṇāntaramūlatvāt
smr̥tēḥ yadi dūṣaṇaṁ bhavati, bhavatu nāma; na hyabhyupagamadūṣaṇāddhētō-
raduṣṭaduṣṭatā śakyatē vaktum; aduṣṭō'yaṁ hētuḥ pratyakṣāvagatirnāma । tasmādyadyē-
﻿<pb n="173"/>
katvamantarēṇāpyēkavacanam, kiṁ kurmaḥ; kamupālabhēmahi ? na cāyamupālambhasya
viṣayaḥ । ēkasminnēkavacanam---iti prāyikamētat, dārādiṣu vyabhi-
cārāt । prāyaugikamidamēkavacanam, nānvayikam । ataḥ siddhāntāparijñānamē-
vātra garhaṇīyam । tasmānna kvacit śabdādhyastā buddhirastītyupapannaṁ jaimi-
﻿<pb n="174"/>
nērvacaḥ---ākr̥tiḥ śabdārthaḥ---iti । ākr̥tipratipattimukhēna gōśabdādīnāṁ
nimittatēti, tatrākr̥tyadhikaraṇē nipuṇataramupapādayiṣyati ।।</p>
<p><quote>“atha sambandhaḥ ka iti ? yacchabdē vijñātē'rthō vijñāyatē”</quote> । kaḥ
punarayaṁ sambandhaḥ pr̥ṣṭaścōpanyastaśca ? pūrvōkta ēvēti vadāmaḥ । nanu cāsau
saṁjñāsaṁjñilakṣaṇaḥ sambandhaḥ; tasmādanya ēvāyaṁ sambandha iti manyatē । tadayuktam;
﻿<pb n="175"/>
tatrāpi <quote>“pratyāyyasya pratyāyakasya ca yaḥ <q>saṁjñāsaṁjñilakṣaṇaḥ sambandhaḥ”</quote> iti
sa ēvāyaṁ jñāpyajñāpakalakṣaṇaḥ sambandha uktaḥ । nanu <quote>“pratyāyyasya
pratyāyakasya ca yaḥ saṁjñāsaṁjñilakṣaṇaḥ sambandhaḥ”</quote> iti vadatā---pratyāyyasya
pratyāyakasya iti ṣaṣṭhyabhidhānēna sambandhāntaramuktaṁ bhavati । maivam; tadēvēdaṁ
pratyāyyapratyāyakatvaṁ saṁjñāsaṁjñilakṣaṇamiti ṣaṣṭhyā pratipāditam । kuta ētat ?
nanu vyatirēkaṁ ṣaṣṭhī pratipādayati । astyēvātra hētuhētumattayā vyatirēkaḥ;
pratyāyyapratyāyakatvaṁ saṁjñāsaṁjñilakṣaṇasambandhasyābhidhānē nimittam; anyathā
pratyāyyapratyāyakōpanyāsō'narthakaḥ; tamēkaṁ na vyapadiśati bhavān, yaḥ
﻿<pb n="176"/>
saṁjñāsaṁjñilakṣaṇa.-iti vaktavyam । ata ēva<quote>“sa tu kr̥taka iti pūrvamupapāditam”</quote> 
ityanēna granthēna pūrvōktasyaivāyamupanyāsa iti prakaṭayati । kiṁ punaḥ kāraṇaṁ
praś‍nōpanyāsayōḥ? idamatra kāraṇam---vivartākṣēpē hi yutasiddhayōranapēkṣatvaṁ
na śakyatē vak‍tumiti manvānasya praś‍naḥ । śakyatē vr̥ddhavyavahārasyānādi-
﻿<pb n="177"/>
tayānapēkṣatā vak‍tumiti tasyaivōpanyāsaḥ-<quote>“sa tu kr̥takaḥ”</quote> iti pūrvōpavarṇitēnai-
vābhiprāyēṇōktam <quote>“tasmānmanyāmahē---kēnāpi puruṣēṇa śabdānāmarthaiḥ
saha sambandhaṁ kr̥tvā saṁvyavahartuṁ vēdāḥ praṇītāḥ iti”</quote>---sāpēkṣatvamupasaṁ-
hr̥tam । <quote>“tadidānīmucyatē---apauruṣēyatvāt sambandhasya siddhamiti”</quote> ।
vr̥ddhavyavahārasyānāditābhidhanōpanyāsō'yam । kimidaṁ tarhi praśnōttaram ?
katham iti pr̥ṣṭē <quote>“puruṣasya sambandhurabhāvāt”</quote>---ityuttaramayuktam ।
﻿<pb n="178"/>
vr̥ddhavyavahārasyānāditāpratipakṣanirāsāyēdamupanyastam । kathaṁ punaridaṁ
pratipakṣatayā śaṅkyatē ? bāḍhamāśaṅkyatē; anādināpi vr̥ddhavyavahārēṇa
śabdādarthāvagamasiddhau yatra kartōpalabhyatē, tatrādimattaivōpalabdhibalātprāpnōti
<quote>“vr̥ddhiraudac”</quote> itivat । tasmāt karturupalambhō nirākaraṇīyaḥ । <quote>“kathaṁ
sambandhā nāsti ?”</quote>---ityasya praśnasya kimidamuttaramupapadyatē---<quote>“pratyakṣasya
pramāṇasyābhāvāt tatpūrvakatvāccētarēṣām”</quote>---iti ? kathaṁ nōpapadyatē ?
anumānādērapi pramāṇatvābhyupagamāt । tatpūrvakatvaṁ cāyuktam, śabdasya sāpē-
﻿<pb n="179"/>
kṣatvaprasaṅgāt, kriyādiṣu cānanumēyatāpattēḥ । sāpēkṣatvē ca śabdasyautpattika-
tvaprayāsō'narthaka ēva । tadidamāpatitam---ghōṭārūḍhasya vismr̥tō ghōṭa iti ।
abhiprāyānabhijñasyēdaṁ cōdyam; kēvalānumānāgamagamyatā tāvanna saṁbhavatya-
nādau vr̥ddhavyavahārē pratyarthini । tasmāt pratyakṣaṁ tatpūrvakaṁ cāgamānumānaṁ
﻿<pb n="180"/>
niranīyamiti । tasmādupapannamuttaram । bahuvacanamidānīṁ kimartham---<quote>“itarē-
ṣām”</quote> iti ? itarayōriti vaktavyam, dvayōrāśaṅkanīyatōpanyāsāt । dvayōrā-
śaṅkanīyatōpanyāsaḥ, asambhavastu sarvēṣāmityupapannaṁ bahuvacanam ।</p>
<p><quote>“nanu ciravr̥ttatvāt”</quote> ityasiddhatāmāha । kathamasiddhatā ? pūrvajānāṁ
pratyakṣaviṣayatōpapattēḥ । <quote>“na hi ciravr̥ttaḥ san na smaryēta”</quote> iti । na pūrva-
jānāmapi pratyakṣamatra saṁbhavatītyabhiprāyaḥ । yadi syāt pāṇinivat smaryēta
﻿<pb n="181"/>
<quote>“na ca himavadādiṣu kūpārāmādivadasmaraṇaṁ bhavitumarhati”</quote> । tatrāsmaraṇē
hēturupapadyatē puruṣaviyōgādiḥ । na ca puruṣaviyōgaḥ śabdānāmasti
﻿<pb n="182"/>
iti---kimabhiprētam ? kr̥takapakṣē hi tatprāmāṇyāt prāmāṇyaṁ syāt;
na niṣprayōjanatayā vicchēdaḥ smaraṇasyōpapadyatē---ityabhiprāyaḥ । tacca
pāṇinipiṅgalōpanyāsēna prakaṭitam । <quote>“yadyapi ca vismaraṇamupapadyatē tathāpi
na pramāṇamantarēṇa sambandhāraṁ pratipadyēmahi; yathā vidyamānasyānupalambhō
bhavatīti naitāvatā vinā pramāṇēna śaśaviṣāṇaṁ pratipadyēmahi”</quote> । <quote>“yadyapi ca
vismaraṇamupapadyēta”</quote> iti kiṁ viṣayamidaṁ vismaraṇamupanyastam ? yadi tāvat
﻿<pb n="183"/>
sādhyaviṣayam tadidamēva pramāṇam---yaduta vismaraṇōpapattiḥ । uktaṁ ca---
<quote>“vismaraṇamupapadyatē”</quote> iti---tadā na pramāṇamantarēṇa sambandhāraṁ pratipadyē-
mahītyahētuḥ । yadapyucyatē <quote>“vidyamānasyāpyanupalambhanaṁ bhavatīti naitāvatā
vinā pramāṇēna śaśaviṣāṇaṁ pratipadyāmahē”</quote> iti, idamapyayuktam; yadi
vidyamānasyaiva anupalabdhiḥ; kēna śakyatē vak‍tum---śaśaviṣāṇaṁ prati-
padyāmahē, śaśaviṣāṇaṁ nāsti---iti ? athāyamabhiprāyaḥ---yadyapyanyatra
vismaraṇōpapattirdr̥ṣṭā, naitāvatānyatrāpi vismaraṇōpapattiḥ śakyatē vak‍tum
---iti ? asadabhiprāyō'yam; bāḍhamanyatra dr̥ṣṭamanyatra bhavatītyucyatē;
ayamēva hi sāmānyatō dr̥ṣṭasya viṣayaḥ । atrābhidhīyatē---naivēyaṁ pramāṇa-
﻿<pb n="184"/>
tayōpanyasyatē vismr̥tiranupalabdhirvā, kiṁ tu upalabdhasyārthasya kāraṇadōṣa-
nirākaraṇāyēdamupanyasyatē । iha punarbhavatānupalabdhāvēvēdamupanyastamiti
asambaddhamityuktam । yathā ghaṭādērupalabdhasyānupalabdhirastīti naitāvatā śaśa-
viṣāṇasyāstitvaṁ śakyatē vak‍tum । upalabdhiviṣayasyānupalabdhiḥ kāraṇāntara-
mapēkṣatē; anupalabdhē punaranupalabdhērēvānupalabdhiḥ । tasmāt sūktamidam ।
﻿<pb n="185"/>
<p><quote>“nanvarthāpattyā”</quote> iti kimiyaṁ pramāṇasaṁjñōpanyastā ? ōmityu-
cyatē । kiṁ punaratra <quote>‘nōpapadyatē’</quote>---ityanayā buddha‍yā parigr̥hyatē ?
nanu sambandhasya kartā । kathaṁ punarasau nōpapadyatē ? prathamaśravaṇē'rthāna-
vagatēḥ । yadi prathamaśravaṇē'rthaṁ na pratipadyatē, kimāyātaṁ sambandhasya
kartuḥ ? ēvaṁ tarhi yadi gr̥hē dēvadattō nōpalabhyatē, kimāyātaṁ
bahirbhāvasya ? na brūmaḥ---bahirbhāvō nōpapadyatē---iti । kiṁ
tarhi ? vidyāmānatā nōpapadyatē---ityuktam । saivēyam---bahirasti
﻿<pb n="186"/>
---iti saṁvit । iha punaḥ prathamaśravaṇē'rthānavagatēḥ sambandhasya kartrā kaḥ
sambandhō dr̥ṣṭaḥ? athēdaṁ manasi viparivartatē---na prathamaśravaṇātpratipadyantē,
pratipadyantē ca dvitīyādiśravaṇē; tasmāt śabdādanyat kāraṇāntaraṁ mr̥gyami-
ti? kāryatastarhīdaṁ kāraṇānumānamupanyastam। kathaṁ tarhi <quote>“artāpattyā”</quote>  iti?
arthādanumānāpattirityarthaḥ। kasmāt? kāryādarthāt---ityuktam। nanu cānumā-
namapi nōpapadyatē, prathamaśravaṇādapratītēranaikāntyāt, vēdavākyādēva prathama-
﻿<pb n="187"/>
śrutādavagatēḥ । nanu ca padagatēyaṁ cintā । kimidaṁ padaṁ nāma ? gavādayaḥ---
dēvadatta gāmabhyāja---ityēvamādiṣu vākyēṣu । kiṁ kāryānyatayā prasiddhāḥ,
uta vākyārthāvagatirēva kāryam ? bāḍhaṁ kāryānyatayā prasiddhāḥ । kasmin ?
vyavahārē । kēna vr̥ddhā vyavaharanti ? <quote>‘dēvadatta gāmabhyāja śuklām’</quote>---ityā-
﻿<pb n="188"/>
dinā । ēvaṁ tarhi vākyārthēna vyavahāraḥ । na hi vyavahārāprasiddhō'rthaḥ
kāryāntaratayā śakyatē'vagantum । kathaṁ tarhi---<quote>“atha gaurityasya
śabdasya kō'rthaḥ? sās‍nādiviśiṣṭā ākr̥tiḥ”</quote>---iti cōttaramasati
kāryānyatvē ? kathaṁ vā vr̥ddhavyavahārēṇāsyautpattikatvābhidhānam ?
tasmāt pratijñāsādhanayōryathaikavākyatā bhavati, tathāyaṁ granthō varṇanīyaḥ ।
sa tu tadbha‍ūtādhikaraṇē svayamēva bhāṣyakārēṇa varṇyatē ityuparamyatē ।
﻿<pb n="189"/>
kastarhyanaikāntikaparihāraḥ ? nimittābhiprāyaṁ taducyatē, apratipannanimittaḥ
prathamaśrutānna pratipadyatē । tasmāt śabdādanyannimittāntaramastītyabhiprāyaḥ ।
kaḥ punarvācakanimittayōrbhēdaḥ ? idamarthamēva hi tad‌bhūtādhikaraṇamārabhyatē
ityalamatiprapañcēna । <quote>“na, siddhavadupadēśāt”</quote> iti । kimidam---siddhavadupadē-
śāt---iti ? idamidam---nātra kartā śakyatē kalpayitum, vr̥ddhavyavahāra-
﻿<pb n="190"/>
syānāditvāt; ata autpattikaḥ sambandha iti siddham ।</p>
﻿<pb n="192"/>
<p>kimidamanyathaiva prakrāntamanyathaivōpasaṁhr̥tam---śabdādēvārthāvagatiḥ
iti prakrāntam; vr̥ddhavyavahārāt---ityupasaṁhr̥tam; tadidamanyatrāhita-
manyatraiva nipatitamakuśalasyēva dhanvinaḥ śaranikurumbam । vr̥ddhavyavahārādapya-
rthē'vagamyamānē naiva śabdādarthō'vagatō bhavati hastasaṁjñādibhya iva ।
hastasaṁjñādayō'pi vr̥ddhavyavahāraprasiddhā ēva, nārthēna sambaddhā iti;
vyutpattirēva hyarthāvabōdhakāraṇam, na hastasaṁjñādayaḥ; vyutpattyupādhayō hi tē ।
tasmādupādhiḥ śabdaḥ, nārthāvagatēḥ kāraṇaṁ kaśāṅkuśapratōdābhighātavat ।
﻿<pb n="193"/>
ata ēva ca śabdasvabhāvajñairuktam---vivarta ēva vēdavādibhi-
rāśrayaṇīyaḥ---iti । atrābhidhīyatē---kimanēna vivartapakṣapātēna ?
pratyuktō'yamēkatvānupalabdhēḥ । yadyēvaṁ pratyuktaṁ tarhi vēdasya prāmāṇyam ।
atrōcyatē---vr̥ddhavyavahāravyutpattyāvagamyamānē'rthē śabdādanyat kāraṇaṁ kiṁ
vā manyatē bhavān ? nanu vyutpattimēva kāraṇatayā manyāmahē ।
maivam; śabdārthasambandhaviṣayā hi vyutpattiḥ; na vyutpattēḥ śabdārthā-
vagatiḥ; vyutpattirēva hyādimatī; na punaḥ śabdārthayōḥ sambandhaḥ,
tasya viṣayatvāt । tasmāt <quote>“na; siddhavadupadēśāt”</quote>---iti
samyagabhihitam ।</p>
﻿<pb n="194"/>
<p>nanu ca kāryē'pi sambandhē vr̥ddhavyavahāravyutpattirbālānāmanuguṇaiva;
kathamiyaṁ pratipakṣatayōpanyasyatē ? satyam; pramāṇāntaraparijñēyē hi
﻿<pb n="195"/>
kāryē vyutpattiḥ vyākaraṇādivyutpattiriva, na virōdha; kalpyē
punarniruṇaddhi kalpanām; na cātra pramāṇāntaramastītyuktam । kiṁ ca,
kāryē hi sambandhē na karturdurgamēṣu dēśēṣu sambandhakaraṇēna kiñcana
﻿<pb n="196"/>
prayōjanamasti; saṁvyavahārārthaṁ hi sambandhakaraṇam; na ca durgamasthaiḥ
saṁvyavahārōpapattiḥ । kiṁ ca, kāryaśca sambandhaḥ sambandhiśabdādr̥tē nōpapadyatē;
yadi kāryārthaḥ sambandhō'bhyupagamyatē, kr̥taṁ kāryēṇa । nanu vyutpattirapi
﻿<pb n="197"/>
kāryatāmapēkṣata ēva । katham ? ayamasya vācakaḥ---ityēvamavijñātārthasya na
śabdādavagatirupapadyatē । na hi dr̥ṣṭē'nupapannaṁ nāma; vyavahāramātrādēva hi
bālānāmavagatirdr̥ṣṭā । tasmātpratyakṣadr̥ṣṭē ēvamupapadyamānē'rthē na kartuḥ
kalpanōpapadyatē ।</p>
<p>idamaparaṁ vyavahārānaupayikam, kr̥takē hi sambandhē yadutādr̥śya-
mānasyārthasya dēvatādēḥ sambandhakaraṇam; aśaktistūpavarṇataiva । tasmā-
﻿<pb n="198"/>
dautpattikatvāt sambandhasya siddhamanapēkṣatvam ।</p>
<p><quote>“atha yaduktam---animittaṁ śabdaḥ”</quote> iti kimidaṁ
cōdyatē ? parihr̥tamētat autpattikatvābhidhānēna sambandhasya । kasya
﻿<pb n="199"/>
vānyasya parihārō'vagamyatē autpattikatvābhidhānēna ? naivānya-
dupanyastam । vidyamānōpalambhanatayaiva hi viṣayāntarābhāvō niyōgasya
darśitaḥ <quote>“citrayā yajēta paśukāmaḥ”</quote> ityādau । satyam,
tasyaivāyamautpattikatvaparihāra uktaḥ; kintvautpattikē'pi sambandhē
viṣayāntaravivēkō'nukta iva pratibhāti; tadvivēkāyēdaṁ punarupanyasyatē ।
<quote>“karmakālē phalādarśanāt kālāntarē ca karmābhāvāt”</quote> । nanu cānēna
﻿<pb n="200"/>
kim ? viṣayāntarābhāvāt pramāṇāntaraviṣayatayā ca sāpēkṣatvāt
tadabhāvē cāprāmāṇyaṁ darśitam; ihāpi tadēva; kiṁ punastat
yadanuktamiva pratibhāti ? idaṁ tat; pramāṇāntaraviṣayatvē hi---anēna
idam---ityasmin sati niyōgaḥ । tatra cānupalabdhē sphuṭamēvā-
prāmāṇyam । na cāsminnarthē saṁbhavati niyōgādēva niyōgasiddhiriti
śakyatē kalpayitum । tadidānīṁ nirākriyatē---syādētadēvam, yadyautpa-
ttikatā na syāt; sādhitā cāsau । tataḥ kim ? idaṁ tataḥ---
<pb n="201"/>
na <quote>‘anēnēdam’</quote> ityamumarthamapēkṣatē niyōgaḥ; pramāṇāntarasamadhigamyē'pi hi
laukikē'rthē naiva niyōgasya sādhyasādhanasiddha‍yapēkṣāvasīyatē । kāraṇadōṣa-
﻿<pb n="202"/>
saṁbhāvanānirākaraṇāya nirākriyatē; na punarātmasaṁvittau । tasmāt <quote>‘svātantryaṁ
niyōgasya’</quote> ityanēna vivēkaḥ pradarśyatē । puruṣaṁ hi niyuñjānaḥ sādhya-
siddhimavagamayatīti ṣaṣṭhē pratipādayiṣyati । kimēvaṁ satyanantarānupalabdhi-
rnirastā bhavati ? bāḍhaṁ nirastā; na hyētasmin pakṣē kriyāśaktinirūpaṇāt
sādhyasiddhiḥ । kiṁ tarhi ? niyōgārthavaśāt । tataśca <quote>‘asmādasya siddhiḥ’</quote>
﻿<pb n="203"/>
ityētāvadavagamyatē, na <quote>‘anantaraṁ vyavahitaṁ vā’</quote> iti । taccānapēkṣatvaṁ
yatrataḥ pratipāditam । kimidam <quote>“yadi pañcaiva pramāṇānyabhaviṣyan”</quote>
iti ? idamēvēdam । nanu uktam <quote>“abhāvō'pi pramāṇābhāvaḥ”</quote> iti ।
kimatō yadyēvam ? ētadatō bhavati---pañca pramāṇānīti nōpapadyatē । śakyatē
vā caturbhirnāstīti vak‍tum ? pramāṇaṁ tarhyabhāvaḥ । pramāṇaṁ vā
pramāṇābhāvaḥ---iti śakyatē vaktum ? abhāvasya prāmāṇyē pratyakṣādi-
﻿<pb n="204"/>
viṣayāpēkṣitā viṣayē । ataḥ pramāṇāntarapramitaviṣayāvacchēdakatayaivāsya
lakṣaṇābhidhānam । vyavahārānyatvaṁ tu saṁpratipannamēva । vyavahārasiddha‍yartha-
ścāyamupanyāsaḥ, na pramāṇasvarūpasiddha‍yarthaḥ । pramāṇāntarābhyupagamē kō
dōṣaḥ ? na khalu kaściddōṣaḥ; kiṁ tvapramāṇaṁ pramāṇamityuktaṁ bhavati;
﻿<pb n="205"/>
lakṣaṇagranthaścānādr̥tō bhavati; anapēkṣatvaṁ ca sarvapramāṇānāṁ nirastaṁ
bhavati । tasmāt siddhaṁ viṣayāntaraṁ śabdasya । tatsiddhau ca prāmāṇyasiddhiḥ ।
kimarthaṁ tarhi pañcagrahaṇam ? vyavahārapañcakapradarśanārtham । pañcagrahaṇē hyakriya-
māṇē vyavahārāntaraṁ pradarśitaṁ na syāt । ata ēva <quote>‘aphalavatī śākhā’</quote>
iti pratyakṣajamēva vyavahāraṁ manyantē । pramāṇaviṣayāvacchēdajaścāyaṁ vyavahāraḥ ।
﻿<pb n="206"/>
na ca pramāṇaviṣayāvacchēdō viṣayāntaratayā śakyatē vak‍tum । na
ca viṣayamātrāvagamāt pūrvapramāṇānāmavacchēdādr̥tē <quote>‘nāsti’</quote> iti
vyavahārō'vakalpatē । tasmāt siddhaṁ vyavahārānyatvam । ata ēva vyavahāra-
﻿<pb n="207"/>
kāla ēva pañcasaṁkhyōpanyāsaḥ; na pramāṇasvarūpābhidhānakālē ṣaṭsaṁkhyōpa-
nyāsaḥ । tasmādatraiva pañcasaṅkhyōpanyāsādavaitu bhavān---abhāvavyava-
hārasya bhēdikēyaṁ pañcasaṅkhyā, na svarūpasya । prasiddhistu dattōttarā ।।</p>
<p><quote>“yattu pratyakṣaviruddhaṁ vacanamupanyastam---<quote>“sa ēṣa yajñāyudhī
yajamānō'ñjasā svargaṁ lōkaṁ yati”</quote>---iti pratyakṣaṁ śarīrakaṁ vyapadiśati
iti,”</quote> atrāpi śarīrakamityasiddham । kastarhi vyapadiśyatē ? yasyaitaccha-
rīram । nanu <quote>“ēṣaḥ”</quote> iti vyapadēśaḥ, na <quote>‘yasyaiṣaḥ’</quote> iti । abhēdōpacāra-
﻿<pb n="208"/>
nibandhanō'yaṁ vyapadēśaḥ---mañcāḥ krōśanti itivat । kimityaupacārikaḥ
śabdārthō gr̥hyatē ? tathāvagatēḥ; uktā hyarthavādapadānāmanyaparatvāt gauṇyēvā-
vagatiḥ । nanu cānyatvōpalabdhau satyāṁ gōrvāhīkasya ca gauṇō nirdēśa
upapadyatē <quote>‘gaurvāhīkaḥ’</quote> iti; na cātra śarīrādanyamupalabhāmahē ।
nōpalabhāmahē---iti kō'bhiprāyaḥ ? ayamēvābhiprāyaḥ---nōpalabhāmahē
iti । nanu kāryabhūtaiḥ prāṇādibhirupalabhāmahē । nanu śarīramēva prāṇityapāniti
﻿<pb n="209"/>
ca” iti । śarīraṁ nāma kimabhiprētamāyuṣmataḥ ? yō'yaṁ cāturbhautikaḥ
saṅghātaḥ । na rhi śarīrakāryāṇyētāni, ayāvaccharīrabhāvitvāt । ayāva-
﻿<pb n="211"/>
dbha‍ūtabhāvitvādityarthaḥ । satyapi bhūtatvē'nupāttānāṁ na rūpādaya ivōpalabhyantē ।
kiñca, sukhādayaśca na bhūtadharmāḥ śakyantē vak‍tum; parēndriyagrāhyā hi
bhūtadharmā rūpādayō bhūtavadēva, na sukhādayaḥ । mā bhūvan bhūtadharmāḥ sukhādayaḥ;
tadva‍yatiriktasyānyasyēti kimatra pramāṇam ? nanu ca kāryamētat kārāṇādr̥tē
nōpapadyatē---itīdamēvātra pramāṇam । nirastā ca bhūtānāṁ samavāyi-
﻿<pb n="212"/>
kāraṇatēti siddhamanyadharmatvam । naivaṁ sidhyati, parasparakāryatayā-
pyupapattēḥ । <quote>“na hi yō ya upalabhyatē tasya tasya sambandhinā
bhavitavyamiti śakyatē vak‍tum”</quote> iti yaduktam, tadayuktamiva pratibhāti;
yadutpattimad‌dr̥ṣṭam, tat kathaṁ sambandhyantaraṁ nāvagamayati ? hētumatī hyutpatti-
riti sthitam । visabhāgahētvabhiprāyamētat; na punarutpattirahētukai-
vōktā । kathaṁ punaridamavagamyatē---visabhāgahētvabhiprāyamētaditi ? <quote>“na hi
﻿<pb n="213"/>
candramasamādityaṁ vā”</quote> ityatra <quote>“sambandhyantaram”</quote> iti antara-
śabdaśravaṇāt । nanvanyatvē'pyantaraśabda upapadyata ēva । satyamupapa-
dyatē, na tu---kāryamakāraṇam---iti śakyatē'vagantum । bhavatu
﻿<pb n="214"/>
duṣṭatā granthasya; na punardōṣa ēvārthāntarāvagamē hētuḥ । na, santānā-
bhyupagamāt; santatirhi hētuhētumadbhāvanibandhanā । tasmāt visabhāga-
﻿<pb n="215"/>
hētvabhiprāyamētadityavēhi । ataḥ sabhāgasantatihētukamēvēdaṁ kāryajālam;
nātra visadr̥śōpalabdhō pramāṇamasti---ityupasaṁhr̥tam । yadi ca
visabhāgādr̥tē nōtpattiḥ syāt, avyavasthaiva syāt । anayaiva yuktyā
kartr̥śabdārthē icchā smr̥tiśca pratyuktā, anyasyādarśanāditi; na
hyadr̥ṣṭē'nyasmin visabhāgē smr̥tyādayō nōpapadyanta iti śakyatē vak‍tum;
﻿<pb n="216"/>
na hi dr̥ṣṭē'nupapannaṁ nāma । tadidamuktam---<quote>“anupapannamiti naḥ kva
saṁpratyayaḥ ?”</quote> iti । kiṁ punaḥ kāraṇaṁ sarva ēvāmī ātmapratītihētava
upanyasya nirasyantē bhāṣyakārēṇa ? ēbhiranātmanyātmabuddhiḥ prāpnōti;
sarvaprakāraṁ cājñānaṁ nirasanīyam । kathaṁ punaramī hētavō'nātmanyātmabuddhi-
﻿<pb n="217"/>
mutpādayanti ? yattāvadidamuktam---<quote>“prāṇādibhirēnamupalabhāmahē”</quote>---iti,
kimatrāyuktam ? bhūtaguṇā hyamī na bhavanti, ayāvadbha‍ūtabhāvitvāt
ghaṭādiṣvadarśanāt iti nirastē ca bhūtadharmatvē āśrayitvāccānya-
sambandhitāyāmavagatāyāṁ cittacētyānāṁ svayamāśritatvāt ātmaguṇā
hyētē iti yuktamēvōktam । kathamanēnānātmanyātmabuddhiḥ śakyatē
vak‍tum ? tat sukhādayō'pyāśritatayōpalabhyamānā ayāvadbha‍ūtabhāvitayā
﻿<pb n="218"/>
ca samyagātmaguṇatayōktāḥ । atrōcyatē---prāṇādayastāvadayāvadbha‍ūtabhāvi-
tayā naivaṁ śakyantē vak‍tum । calanātmakā hyamī; vāyōścāyaṁ dharmaḥ;
sarvatra hi śvasanādiṣu calanātmakataivōpalabhyatē । tasmādayāvadbha‍ūtabhāvitva-
masiddham । sēyamanātmanyātmabuddhiḥ । yē'pi sukhādaya upanyastāḥ, tē'pi
bhūtavikārahētutvāt bhūtaguṇā ēvēti śakyantē vak‍tum; na hyaguṇō guṇinaṁ
vikartumutsahatē । avasthā hi vikāraḥ; avasthā cāvasthāvatō'vasthāntarō-
﻿<pb n="219"/>
tpattau hētuḥ; na cāvasthāvasthāvatō'nyēti siddhaṁ bhūtaguṇatvam । nanu caiva-
mēva vaktavyam । kimityuktam---kāmaṁ sukhādaya ēvaṁ syuḥ---iti ?
abhyupagamyāyamarthō na sidhyatītyabhiprāyaḥ, kāmābhidhānāt । kiṁ punara-
bhyupagamē kāraṇam ? idamasti kāraṇam---atra kēcit prajñābhimāninō
﻿<pb n="220"/>
vipratipannāḥ---kēyamāśrayāśrayitā nāma ? saṅghātamātramēvēdamupalabhyatē, na
hyēkatrōpalabdhyāśrayāśrayitā bhavati bhūtānāmiva parasparam । tasmāt tē'pi
sukhādayaḥ svatantrā vā āśrayiṇō vā---ityabhyupagamāt pradarśitam ।</p>
<p>atrāparē brahmavidaḥ---kartrabhidhānāt smr̥tēricchātaśca mahadādibhūta-
paryantāt śarīrāt atiriktamātmānamupalabhāmahē---iti pratipannāḥ । kathaṁ
﻿<pb n="221"/>
punarabhidhānādērhētutōktā taiḥ ? jñānātmakaṁ hyantaḥkaraṇaṁ mahadādi, jñēyaṁ ca
kāryam; ataḥ kāryakaraṇavyatiriktō <quote>‘jānāti’</quote> iti śakyatē vak‍tum ; 
jñānēna kimapi bhavayēditi hi pratyayaḥ । tasmāt siddha ātmā kartr̥bhūtaḥ ।
nanvasau niṣkriya ityuktam ; pratyayasya hi kartari <quote>‘jānāti’</quote>
﻿<pb n="222"/>
ityayaṁ pratyayaḥ । yēṣāṁ tāvadātmani jñānaṁ samavaiti, tēṣāṁ tatkāraṇatvāt
pratyayakartr̥tāpi siddhaiva । yēṣāṁ punaḥ buddhidharmatayaiva prasiddhā jñānādayaḥ,
tēṣāmapi bhōk‍tr̥tayāyaṁ hētuḥ । kathamicchāta upalabdhiruktā ? ēvamuktā---
bhuktapūrvaviṣayō hyabhilāṣa icchā ; na ca kṣaṇikēṣu skandhēṣu bhuktapūrvatābhimāna
upapadyatē । nanu na hi dr̥ṣṭē'nupapannaṁ nāma । dr̥ṣṭē hyanupapattirnāsti, na punaḥ
﻿<pb n="223"/>
dr̥ṣṭasyānyathābhāvō dr̥ṣṭatvānnānupapanna iti śakyatē vak‍tum ; dr̥ṣṭasyāya-
manyathābhāvaḥ । tasmādicchayā kāryakaraṇādanyamupalabhāmahē ityuktam ।
tathā smr̥tēḥ; smr̥tirapyanubhūtaviṣayaiva । na ca kṣaṇikē'rthē'yamanubhūtānubhava
upapadyatē ; na hi dr̥ṣṭē'nupapannaṁ nāma---iti । kathaṁ tarhi bhāṣya-
kārēṇa <quote>“anupapannamiti naḥ kva saṁpratyayaḥ”</quote> ityuktam ? śrūyatāṁ
yathōktam । kimanubhavasyānupapannatvam ? anubhava ēva yasyānubhūyatē,
﻿<pb n="224"/>
kā tasyānubhūyamānāpēkṣā ? tasmāt sūṣṭhūcyatē <quote>“anupapannamiti naḥ kva
saṁpratyayaḥ”</quote> iti । tasmācchūnyāḥ skandhā ityupasaṁhr̥tam । tathā ca
brāhmaṇamapyamumēvārthamanuvadati <quote>“vijñānaghana ēvaitēbhyō bhūtēbhyaḥ samutthāya
tānyēvānuvinaśyati; na prētya saṁjñāsti”</quote> iti । tasmādanātmanyātma-
buddhihētavō'mī nirākaraṇīyatayōpanyastā bhagavatā bhāṣyakārēṇa ।
﻿<pb n="225"/>
<quote>“atrōcyatē---naitadēvam; anyēdyurdr̥ṣṭē'parēdyuḥ <quote>‘ahamidamadarśam’</quote> iti
bhavati pratyayaḥ ; pratyagātmani caitadbhavati, na paratra ; parō hyasau,
yō'nyēdyurdr̥ṣṭavān । tasmāttadva‍yatiriktō'nyō'sti, yatrāyamahaṁśabdaḥ”</quote> ।
kiṁ punaḥ kāraṇamatrānumānanirākaraṇē ? asambhavāditi brūmaḥ । <quote>‘pratyakṣa-
dr̥ṣṭē'rthē'numānaṁ na saṁbhavati’</quote> iti sāhasamidam । svayamēva ca vakṣyati
<quote>“nūnamasāvanityānnityaṁ paśyati”</quote> iti । tasmānnātrāsambhavābhiprāyō
varṇayituṁ śakyatē । athaitanmanasi viparivartatē <quote>‘parōktamanumānaṁ na saṁbhavati’</quote>
﻿<pb n="226"/>
iti । pratyakṣōpanyāsastarhi kimarthaḥ ? na hyasati pratyakṣē'numānamupapadyatē
iti cēt, kimidam <quote>‘asati pratyakṣē’</quote> iti ? asti cānumānaṁ
pratyakṣavyāpāranirapēkṣam । na brūmaḥ <quote>‘anumānaṁ sarvatra pratyakṣavyāpāranirapēkṣamēva
nāsti’</quote> iti । kiṁ tarhi ? <quote>‘svayamātmānaṁ pratyakṣēṇānupalabhya nēdamanumānaṁ
pravartatē’</quote> iti । upalabdhaścēt svayam, kimanumānēna ? svaparijñānaśuddhirhi
﻿<pb n="227"/>
śrēyasē; tadarthaścāyamārambhaḥ । athāyamupadēśaḥ parārtha ēva pravr̥ttaḥ,
ātmasaṁvida idānīṁ ka upayōgaḥ ? atha parasyāpi pratipattau
pratyakṣamēva pramāṇam---iti matam, anumānōpanyāsō'narthakaḥ ।
yadapyucyatē---<quote>“yatrāyaṁ ahaṁśabdaḥ”</quote> iti, punaścāpahnūyatē---<quote>“na vayaṁ
<quote>‘aham’</quote> itīmaṁ śabdaṁ prayujyamānamasminnarthē hētutvēna vyapadiśāmaḥ”</quote> iti,
tadapyabuddhimata ivābhidhānamiti pratibhāvati; kimapahnavanīyasyāhaṁśabdasyō-
panyāsē prayōjanam ? idamaparamayuktam---<quote>“yadi vijñānādanyadasti
﻿<pb n="228"/>
vijñātr̥ vijñānapamāsya tannidarśyatām <quote>‘idaṁ tadīdr̥śaṁ ca’</quote> iti”</quote> iti ।
pr̥ṣṭē <quote>“atrōcyatē”</quote>---ityēvamādyuttaraṁ nōpapadyatē; atra vijñānāgrahaṇē
tadgrahaṇaṁ nāsti---iti cōditam; svasaṁvēdyatayā kathamasya nirākaraṇam ?
na hi svasaṁvēdyatvanibandhanaṁ vijñānagrahaṇapūrvakaṁ grahaṇaṁ vastunaḥ ।
athāyamabhiprāyaḥ---svasaṁvinnō na pr̥thaktayā vyapadēṣṭuṁ śakyatē parasmai
---iti, atyalpamidamucyatē ; apr̥thaktayā vā kathaṁ parēṇāsaṁvi-
nnō'rthō vyapadēṣṭuṁ śakyatē parasmai? tasmādidamapyanālōcanapūrvamiva
pratibhāti । pratyuktasya cōpanyāsē kiṁ prayōjanamiti naiva jñāyatē ।
﻿<pb n="229"/>
na cāyamarthaḥ parityakta ēva, vijñānagrahaṇōpasaṁhārāt । athāyamabhi-
prāyaḥ---vijñānagrahaṇapakṣē'pyātmanaḥ pratyakṣatvaṁ na śakyatē'pahnōtum
iti, <quote>“rūpāntaraṁ nōpalabhāmahē”</quote> ityanirākr̥taivēyaṁ yuktiḥ । na ca
kaścidviśēṣō'bhihitaḥ । upamānamapi naiyāyikōktamabhidadhatā svala-
﻿<pb n="230"/>
kṣaṇābhidhānaviruddhamuktam । na ca <quote>‘ahaṁ gacchāmi’</quote> iti cōdya-
syāpi spaṣṭaṁ kiñciduttaramupalabhyatē । brahmavidviruddhaṁ tvētat yadutāhaṁ-
pratyayamēyatātmanaḥ । mūrdhābhiṣiktamidamanātmanyātmajñānam ityudā-
hr̥tam---yadutāhaṁkr̥tirmamakāraśca---iti । nirmuktāhaṁkāramamakāramātma-
jñānamityātmavidō manyantē । tasmādanātmajñānavilasitamidam---ahaṁpratyaya-
﻿<pb n="231"/>
pramēya ātmā---iti । atrōcyatē---<quote>“anyēdyurdr̥ṣṭē'parēdyuḥ <quote>‘ahamidamadarśam’</quote>
iti bhavati pratyayaḥ ; pratyagātmani caitadbhavati, na paratra”</quote> kimidam
<quote>‘ahamidamadarśam’</quote> iti ? yadi tāvat pratyabhijñā, kṣaṇikatvasyaiva taduttaram,
na nairātmyasya । na cātra kṣaṇikatvanirākaraṇamabhiprētam । kiṁ tarhi ?
buddhīndriyaśarīravyatiriktasyātmanaḥ sadbhāvapratipattiḥ । na ca kṣaṇikatayā
nairātmyamuktaṁ paraiḥ । kiṁ tarhi ? skandhātiriktānupalabdhēḥ ; nityatāyā
hi kṣaṇikatvaṁ virōdhi, nātmasadbhāvasya । tasya cātra sadbhāvaḥ parairākṣiptaḥ
pratipādyatē, na punarātmanō vidyamānasya nityatāyā ākṣēpaṁ prati
﻿<pb n="232"/>
samādhiḥ । na ca---anya upalabdhā hyaḥ, adya cānyaḥ---ityētāvatā
nairātmyam । tasmāt <quote>‘ahaṁpratyayagrāhyaḥ kāryakaraṇavyatiriktō'sti’</quote>
ityētāvadvaktavyam, <quote>‘hyō'dya’</quote> cētyatiricyatē । athēyaṁ buddhiḥ---sādhitē'-
pyastitvē kṣaṇikatvādātmataiva hīyata---iti, kayaṁ muktiḥ ?
skandhānāṁ skandhatā kimiti na hīyatē ? bhōk‍tr̥tvaṁ hyātmanaḥ svarūpam,
﻿<pb n="233"/>
bhōgyatā ca skandhānām ; yathā ca kṣaṇikatvē'pi bhōgyatā nāpanētuṁ
śakyatē skandhānām, tathā bhōk‍tr̥tvamapyātmanaḥ । tadidaṁ kṣapāprayāṇakam ।
anātmajñō bhavān, yasyaivaṁvidhāni cōdyāni । vētsi kimiti kṣaṇikatā
skandhānāmuktēti ? kimiti vōktā ? bhōk‍turabhāvāt । bhōk‍turabhāvē
kṣaṇikatā skandhānām---iti kimiyaṁ rājājñā ? nēyaṁ rājājñā ; nayājñā
hyēṣā । katham ? bhōk‍tr̥sadbhāvē kāryakaraṇaṁ kṣaṇikam---iti nāsti naḥ
﻿<pb n="234"/>
pramāṇam । kasmāt ? anumēyaṁ hi kāraṇaṁ kāryataḥ ; ataśca kriyāsiddhiḥ ।
kriyāpalāpanibandhanō'yaṁ kṣaṇikatvavādaḥ । luptakriyasya ca kartr̥tva-
bhōk‍tr̥tvākṣēpaḥ । tadākṣēpē cātmākṣēpaḥ । pariṇatisvabhāvamātramidaṁ
﻿<pb n="235"/>
kāryakāraṇamiti, kalpanēyaṁ kartā bhōktā iti ca । tasmādahaṁpratyayāla-
mbanamātrasiddhau siddhē'pi buddhīndriyaśarīravyatirēkiṇi kartr̥tvabhōk‍tr̥tvē
na staḥ ; tadātmakatā cātmana ātmatā । tasmāt avināśitāpurassaraiva
bhōk‍tr̥tā---iti manvānaḥ sapratyabhijñaṁ pratyakṣamupanyastavān bhāṣyakāraḥ ।
ata ēva ca nairātmyavādinō muhurmuhuḥ kṣaṇikatāmakiñcitkaratāṁ
cāpādayantyātmanaḥ---<quote>“carmōpamaścētsō'nityaḥ khatulyaścēdasatsamaḥ”</quote> iti ।
tasmādbhōk‍tr̥taivātmēti । yuktam---bhōk‍tr̥taivātmā iti ; kartr̥tvōpanyāsastu
virudhyatē, niṣkriyatvādātmanaḥ ; sarvagatatvācca niṣkriyatvam ; pratipannaṁ
ca sarvagatatvam, sarvatra sukhōpalambhāt । na hyasatyāgamanē kiṁcidvirudhyatē ।
﻿<pb n="236"/>
calanātmikāṁ kriyāmaṅgīkr̥tya niṣkriyatōktā, na punarbhōgō-
tpattāvapi । tasmāt suṣṭhūcyatē---kartr̥bhōk‍tr̥taivātmā iti ।
tasmādupapannō'yaṁ granthaḥ <quote>“ahamidamadarśam”</quote> iti । viṣayapratyabhijñā
caitannibandhanā---iti śabdādhikaraṇē upanyasyatē । <quote>“pratyagātmani
﻿<pb n="237"/>
caitadbhavati”</quote>---iti kasyārthasya siddhayē ? bhōk‍tr̥tvasyaiva । katham ?
pratyagātmani bhōgadarśanāt । yadi parō'pyahaṁpratyayasya viṣayatāmāpadyēta,
tadā bhōk‍tr̥tvahānaṁ prāpnōti ; bhōk‍tr̥tā cātmētyuktam । <quote>“na paratra, parō
hyasau, yō'nyēdyurdr̥ṣṭavān”</quote> iti pratyabhijñānupapattiḥ । <quote>“yatrāyamahaṁśabdaḥ”</quote>
iti ahaṁśabdōpanyāsastarhi kimarthaḥ ? parāpahnavāya ? nāpahnavāya;
parapratipattayē । kimiti tarhyapahnavaḥ ? sākṣāddhētutvaśaṅkānirākaraṇāya ।
sākṣāddhētutvaṁ manvānēna <quote>‘anātmanyapyahaṁśabdō'sti’</quote> iti pradarśitam---
﻿<pb n="238"/>
<quote>“paratrāpyahaṁśabdō bhaktyā dr̥śyatē”</quote> ityēvamādinā । <quote>“na vayam”</quote>
iti na sākṣāddhētutayēdamupanyastam iti prakaṭitam । hētvarthapradarśanārthastu
śabdaprayōgaḥ । nanu ca <quote>“ahaṁ gacchāmi”</quote> iti na hētvartha-
pradarśanamātratayā śakyatē parihartum ; atra hi ahaṁpratyayō'pi
vyabhicāryēvōpalabhyatē, acalātmakatvādātmanaḥ । tasmāt skandhā
ēvālambanatāmāpadyantē ityāśaṅkanīyamidam ; kimiti nirāśaṅkairēva
gamyatē ? kimatrāśaṅkanīyam ? idaṁpratyayagrāhyaṁ hi kāryakaraṇam ;
pratyayāntaragrāhyē ca vastuni viruddhapratyayāntarālambanatā nōpapadyatē
<quote>‘gaurvāhīkaḥ’</quote> iti yathā । gauṇa upapadyatē iti cēt
﻿<pb n="239"/>
parihr̥tamētattvayaiva । tasmādasaṁbhinnēdaṁpratyaya ēva ahaṁpratyaya ātmana
ālambanam । brāhmaṇamapyamumēvārthamanuvadati---<quote>“aśīryō na hi śīryatē”</quote>
ityaśīryatayā bhōk‍tr̥tvamātmanaḥ । <quote>“vinaśvaraṁ ca vijñānam”</quote> iti
tadva‍yatiriktālambanatāmāpādayati । tasmāt vyāmōhō'yamahaṁkāragranthiriti
na śakyatē vak‍tum, <quote>“yasya ca duṣṭaṁ karaṇam, yatra ca mithyēti
pratyayaḥ, sa ēvāsamīcīnaḥ pratyayaḥ ; nānyaḥ”</quote>---iti siddhatvādasyārthasya ।
yadi paraṁ brahmavidāmēṣa niścayaḥ---yadupalabhyatē, tadasat ; yannōpalabhyatē,
tattattvam---iti, namastēbhyaḥ ; viduṣi nōttaraṁ vācyam---ityatra parihāraḥ ।
tasmādyathārthō'yamarthavādaḥ---<quote>“sa ēṣa yajñāyudhī yajamānaḥ”</quote> iti ।</p>
﻿<pb n="240"/>
<p><quote>“āha---yadi vijñānādanyadasti vijñātr̥ vijñānamapāsya,
tannidarśyatām <quote>‘idaṁ tadīdr̥śa ca’</quote> iti”</quote> iti kimidaṁ cōdyatē ? idamēva
cōdyatē । tadēva na jñāyatē । kathaṁ na jñāyatē ? itthaṁ na jñāyatē---
kiṁ vā savijñānasyātmanō'haṁpratyayaḥ pramāṇatayōpanyastaḥ, yēnēdamucyatē---
vijñānamapāsya tannidarśayitavyam iti ? anēkavastvālambanaṁ hi
yatra jñānam, tatrēdaṁ yujyatē vak‍tum---idamapāsyēdaṁ nidarśaya iti ; iha
tvēkātmarūpaiva saṁvit । tasmāt idaṁ vyudasanīyam iti tamasi padam ।
atrōcyatē---ayamasyābhiprāyaḥ ; jñēyatvē hyātmanō jñānajñātr̥ṇī vyati-
riktē na śakyētē vak‍tum ; na cāpāsyaiva tē saṁvidastīti siddham ।
﻿<pb n="241"/>
tasmāt jñānajñātr̥ṇī vyudasya pr̥thak pramēyatayā nidarśyatām ।
<quote>“atrōcyatē---svasaṁvēdyaḥ sa bhavati; nāsāvanyēna śakyatē draṣṭum”</quote> iti ।
kimidamasyōttaramupapadyatē ? kimiti nōpapadyatē ? ēvaṁ nōpapadyatē
---saivēyaṁ pūrvōktaikālambanānēkākāratā pratyayasyābhyupagatā bhavati ।
avivēkāparādhō'yam, nātrāyuṣmatō dōṣaḥ । nanu ca ahaṁpratyayō'yam
﻿<pb n="242"/>
<quote>“ahamidamadarśam”</quote> ityupanyastaḥ, na <quote>‘ahamadarśam’</quote> iti । ēvaṁ ca sati
kēyamanēkākāratā ? <quote>“avivēkaḥ paramāpadāṁ padam”</quote> । yadi hyātma-
śabdavācyatayā jñēyatōpanyastā syāt, pramēyāntaraśūnyatā vā, tadaitaccōdya-
﻿<pb n="243"/>
mabhaviṣyat; iha tu sarvajñēyapramātr̥tayaiva saṁvidupanyastā; tasmāt prati-
pakṣōpanyāsa ēvāyaṁ kathaṁ tēnaiva bādhyatē ? na hi yadyasya bādhyam,
tattasyaiva bādhakaṁ bhavitumarhati । tasmāt samyaguttaram । <quote>“yathā kaści-
ccakṣuṣmān”</quote> ityanēnāpi nidarśanēna kartr̥karaṇāntaraniṣēdha ēva sthirīkr̥taḥ ।
nanu cātra kartrantaraṁ karaṇāntaraṁ bhinnaṁ mēyāt; tat kimidaṁ
nidarśanam ? kartrantarābhāvasāmānyāt । tasmāt kāraṇadōṣarahitā aviparītā
﻿<pb n="244"/>
ca saṁvit ātmāstitvē hētuḥ । bhavatu vā kartrantaraṁ mā vā ।
uktaṁ ca---yathā avagamyantē'rthāḥ, tathā bhavanti; yathā nāva-
gamyantē'rthāḥ, tathā na bhavanti iti । atrāpi brāhmaṇaṁ bhavati
<quote>“śāntāyāṁ vāci”</quote> । ātmani vyāpr̥tē'nyatra kartr̥tayā kathaṁ kartr̥-
karaṇāntarābhāvō gr̥hyatē---iti praśnaḥ । vāggrahaṇaṁ ca karaṇāntarā-
bhāvanidarśanārtham । <quote>“ātmajyōtiḥ samrāḍiti hōvāca”</quote> ityayamarthaḥ
pūrvōttarapakṣabhaṅgyā pradarśitaḥ । ēvaṁ ca <quote>“agr̥hyō na hi gr̥hyatē”</quote> iti
﻿<pb n="245"/>
brāhmaṇamupapannam । nanu cātrāgrāhyataivōpanyastā । nanu na śrutaṁ
bhavatā <quote>“ātmajyōtiḥ samrāṭ”</quote> iti ? idamapi kiṁ na śrutam ?
dvayōḥ śrutyōstadanurōdhēnāsyāgrahaṇaśrutirāpēkṣikī, na punarātmagrahaṇamanyathā
vyākhyāyatē---iti kā yuktiḥ ? svayaṁjyōtirgrahaṇē guṇavādasyā-
sambhavāt agrāhyatvē cāpēkṣikatayōpapattēḥ, <quote>‘ātmā jñātavyō mantavyaḥ’</quote>
iti cāvirōdhāt । ēvaṁ ca svayaṁjyōtiṣṭvamupapadyata iti ।</p>
<p>nanu caivaṁ sati kathaṁ parasmai pratipādayituṁ śakyatē ? parapratya-
﻿<pb n="246"/>
yārthaścāyamārambhaḥ śāstrakārāṇāṁ śrutīnāṁ ca । svasaṁvidēvātrābhyupā-
yatāṁ pratipadyatē---ātmanā saṁvadyētē na parēṇēti । sarvapuruṣēṣu ca
parāsaṁvēdyasaṁvidastīti siddhā parasaṁvitpratiṣēdhamukhēnōpadēśānāmupadēśatā ।
tadidam <quote>“nēti nēti”</quote> ityupanyastam । nanu sukhādayō'pi svasaṁvēdyā
ēva; tē'pi parēṇa naiva parasthāḥ saṁvēdyantē । kathaṁ tēbhyō'nyatayā parasmā
upadiṣṭa ātmā bhavati ? tatra bhāṣyakārēṇa <quote>‘liṅgāvagamyatayā parēṇā-
﻿<pb n="247"/>
vagamyanta ēva’</quote> ityuktam; tadayuktam, ātmanō'pi prasaṅgāt ।
tatra cēṣṭānumānaṁ svayamupanyasyati । ataḥ pratipannārthōpaghāti kathaṁ
vidvadbhirlikhyatē ? tadidamanupāsitagurōścōdyam; cēṣṭā hi kāraṇadōṣa-
nirākaraṇatayā upanyastā; sukhādayastu bhrūbhaṅganētravilāsādigamyāḥ । kaḥ
punaranayōrviśēṣaḥ ? anēnāpi parasyaiva saṁvidgamyatē । akāryata iti
﻿<pb n="248"/>
viśēṣaḥ । kathaṁ punarasambaddhamupalakṣayati ? kathaṁ vā anupalakṣitaḥ
puruṣāntarāviparyayaḥ svātmani viparyayāśaṅkāṁ nirasyati ? viparyayāgrahaṇā-
diti brūmaḥ । na cāgrahaṇē sambandhitōpayujyata ityuktam । tasmādupapannamidaṁ
śābaraṁ vacaḥ । mā bhūt ātmanō'numānam, cēṣṭānimittā tu parātma-
pratipattiḥ kimiti parātmānaṁ nānumāpayati ? atra brūmaḥ---uktamēva
﻿<pb n="249"/>
<quote>‘bhōk‍tr̥tayā hyātmatā’</quote> iti । upamāpyatra kathanōpāyatayaivōpanyastā । kathanaṁ
ca pramāṇāntarapūrvakamiti na lakṣaṇavyavahārayōrvirōdhaḥ । <quote>“yadapyucyatē
﻿<pb n="250"/>
---vijñānamapāsya tannidarśyatāmiti”</quote> । nanu ca dattōttaramētat <quote>“svasaṁvēdyaḥ
sa bhavati”</quote> iti; dattōttarasya ca punarupanyāsō nōpapadyatē । athāya-
mabhiprāyaḥ---naiva tat, idamasyōttaram । kasya tarhi taduttaram ? yadi na
kasyaciduttaram, kimētāvatā taduttarēṇa bhavitavyam ? nanu tadanantarā-
﻿<pb n="251"/>
bhidhānāt taduttaramiti gamyatē । punaḥ praśnābhidhānānnōttaramityavēhi ;
kramācca liṅgaṁ balīyaḥ । tadidamākāśabhrāntam; ubhayaṁ tasyaivōttaram ।
<quote>“svasaṁvēdyaḥ sa bhavati”</quote> itīdamapi liṅgādēvōttaramavasīya/?/tē; vyākhyātaṁ
cāsya tadapākaraṇasāmarthyam । punaḥ praśna idānīṁ kimarthaḥ ? asti
kiñcidavalagnam । kiṁ tadavalagnam ? satyam; <quote>‘idamahaṁ vēdmi’</quote> iti
saṁvēdyatē, nākārāntarakalpanā; vijñānaviviktasya tu grahaṇaṁ na
prāpnōti, vyāpr̥tāvagamāt; vijñānāvagamē ca rūpāntarānupalabdhēḥ
﻿<pb n="252"/>
punarapi śūnyatā । tasmāt kalpita ēvāyamahaṅkāragranthiriti
punarupanyāsaḥ । <quote>“yadyupāyamēva pratiṣēdhasi”</quote> iti kimabhiprētamuttaravādinaḥ ?
idamabhiprētam---grāhyānukāritā hi grahaṇasyōktā, na grāhakānukāritā ।
vyāpr̥tāvasthōpāyatayōpanyastā kathamanupāyamupēyaṁ śakyatē kathayitumiti ।
tadidamāha---<quote>“yadyupāyamēva pratiṣēdhasi, na śakyamupāyamantarēṇōpēyamupētum ।
ayamēvābhyupāyō jñātavyānāmarthānām”</quote> iti । <quote>“tadyathā---kaḥ
śuklō nāma ? yatra śuklatvamasti”</quote> ityanēna kiṁ samarthitam ?
﻿<pb n="253"/>
idaṁ samarthitam---yathā na śuklatāmantarēṇa jñēyamavagamyata iti ।
nanu caivaṁ śuklatāpuraḥsaraiva jñēyē buddhiḥ; ēvaṁ cānabhiprētō'rthaḥ
samarthitō bhavati । nānabhiprētaḥ; ētāvadanēnōktam---nōpāyamantarēṇō-
pēyānāmupēyatvam iti; yasya yathaivōpāyatvam, tathaiva tasya; jñānasya
tūpāyatvē'pi na tatpuraḥsarā saṁvit ityuktam । tasmāt sarvavijñāna-
jñēyatātmanaḥ sthitā bhavati <quote>‘ahamidamadarśam’</quote> iti । iyān
﻿<pb n="254"/>
viśēṣaḥ---anumānādiṣvapi pratyakṣatā । viṣayabhēdāddhi pramāṇabhēdaḥ,
na pramātr̥bhēdāt । pramātr̥rūpatā tu jñānasyānāśaṅkanīyaiva, anāśaṅki-
tatvāt । yuktaṁ cēdaṁ nāśaṅkitam, karmapravaṇatvāt karmaṇaḥ
sakarmakasya । yadapi jñātr̥taiva jñānādr̥tē na śakyatē'vagantumiti,
tadadhīnatvāttadavagatēḥ; yaduktam <quote>“na ca rūpāntarōpalabdhiḥ”</quote> iti,
﻿<pb n="255"/>
tadapi pratyuktam <quote>“kāmaṁ vijñānamapahūyēta, nārthaḥ”</quote> iti । tasmāt
siddhamātmatattvamiti ।</p>
<p>yat punarbrāhmaṇam <quote>“na prētya saṁjñāsti”</quote> iti, tat pūrvōttarabhaṅgyā
svayamēva brāhmaṇāntarēṇa vyākhyātam । ēvaṁ cārthavādārthatā upapannaivēti
<quote>‘na caiṣa vidhiśabdaḥ’</quote> ityapi pratyuktam । nanu ca <quote>“sa ēṣaḥ”</quote> ityupapannārtham;
﻿<pb n="256"/>
<quote>“svargaṁ lōkaṁ yāti”</quote> iti katham ? adhikr̥takāmasiddhēḥ siddham । yaduktam
<quote>“ahaṁkāramamakārāvanātmanyātmābhimānau”</quote> iti, mr̥ditakaṣāyāṇā-
mēvaitat kathanīyam; na karmasaṅgināmityuparamyatē । āha ca bhagavān
dvaipāyanaḥ---<quote>“na buddhibhēdaṁ janayēdajñānāṁ karmasaṅginām”</quote> iti rahasyā-
dhikārē । tasmānna vivr̥tamatra bhāṣyakārēṇa bhagavatā, vacanānurōdhāt,
nājñānāt iti ।।</p>
﻿<pb n="257"/>
<p>।। karmaikē tatra darśanāt ।।</p>
<p><quote>“uktam nityaḥ śabdārthayōḥ sambandhaḥ iti; tadanupapa-
nnam”</quote> iti kēyamanupapattiḥ ? iyamēvānupapattiḥ---anityē śabdē nityaḥ
śabdārthayōḥ sambandhō nōpapadyata iti । kathaṁ tarhi samavāyē ? yutasiddha-
﻿<pb n="258"/>
yōranupapattiḥ । śabdatvaṁ ca nirastam । nanu ca gatvādyanyadanirastamasti ।
﻿<pb n="259"/>
na tat, gasya viśēṣānupalabdhēḥ । kathaṁ tarhi śukaśārikāmanuṣyēṣu ?
ata ēva svatō viśēṣō nōpalabhyatē; śukaśārikāmanuṣyā ēva
hi tatra viśēṣatāmāpadyantē । tathā ca laukikāḥ <quote>‘śukō'yaṁ paṭhati’</quote>,
<quote>‘manuṣyō'yaṁ paṭhati’</quote> iti viśēṣānabhidadhati, na punaḥ <quote>‘amuṁ gaviśēṣam,
amuṁ gaviśēṣam’</quote> iti । tasmānna nityatā sidhyati sambandhasya ।
ataḥ śabdasya nityatvaṁ vaktavyam; tadidamākṣēpapūrvakamucyatē <quote>“karmaikē
tatra darśanāt”</quote> iti । nanu caivaṁ sati kr̥takō'pi sambandhō nōpapadyatē ।
﻿<pb n="260"/>
tataḥ kim ? laukikavyavahārōcchēdaḥ । punastataḥ kim ? anityatvapratijñā
nōpapadyatē; laukikavyavahāravirōdhāt balānnityatā prāpnōti ।
laukikavyavahāravirōdhādanityatā mā bhūt; nityatāpattēḥ kimāyātam ?
idamāyātam---laukikavyavahārānupapattirēva । satyamēvam; yadi pratyasta-
mitaṁ samayēna; na hyaviṣayaḥ samayasyāsti; sarvānupapattyārtiharō'yaṁ
﻿<pb n="261"/>
samayaḥ । tasmāt śabdapramāṇakānāṁ na vyavahāradarśanamātrēṇa prāmāṇyaṁ
sidhyati । tasmānnityatvē yatnaḥ kartavyō'bhidhānasya । sa cāya-
mārabdhaḥ, vr̥ddhavyavahārapūrvakatvāt sambandhajñānasya sambandhajñāna-
pūrvakatvāccārthāvagatēḥ । na ca kṣaṇikatvē'pi cakṣurādīnāmiva prāmāṇya-
siddhiḥ, prathamaśravaṇānavagamāt । <quote>“karmaikē tatra darśanāt”</quote> iti kr̥takatvaṁ
﻿<pb n="262"/>
śabdasyōcyatē ; kimidaṁ kr̥takatvam ? puruṣaprayatnēnōtpattiḥ । nanvaprayatna-
pūrvikāpi śabdasyōtpattirdr̥ṣṭā yathā chalacchalādēḥ । nāyaṁ dōṣaḥ, abhidhānā-
dhikārāt । na cēdamabhidhānamaprayatnapūrvakaṁ dr̥śyatē । ataḥ kriyānantarōpa-
labdhēstayaivōtpadyata iti manyāmahē । kathaṁ tarhi mūlōdakādiṣu ?
anyatō'stitvāvagatēḥ ; śabdē punaḥ prayatnānantaraivōpalabdhiḥ । tasmānna
vidyamānasya prayatnō'bhivyañjaka iti śakyatē vak‍tum ।
nanvidamasti prayatnāt pūrvamastitvē pramāṇam । kimidamasti ? sapratyabhijñaṁ
﻿<pb n="263"/>
pratyakṣam । kathamatra pratyabhijñānam, anyatvānavagamāt ? anityatvavādinō
vā kimanyatvēnāvagatirasti ? kimiti nāsti pradhvastōtpannayōḥ ? viśēṣā-
grahaṇāt । kiṁ viśēṣāgrahaṇanibandhanaiva pratyabhijñā ? kiṁ vā manyatē
bhavān ? karmaṇyapi pratyabhijñā prāpnōti । svarūpagrahaṇē sati idamucyatē ;
ānumānikaṁ ca karma---ityuktam । kā vārtā jvālādiṣu ? nityatvē
﻿<pb n="264"/>
jvālādīnāmanumānavirōdha iti cēt, tulyamabhidhānē'pi, asthānādēḥ ।
tasmāt viśēṣāgrahaṇē'pyanyatā ; anyatvē ca siddhā prayatnānantarōpalabdhēḥ
prayatnanōtpattiḥ । nanu ca prayatnōtpannānāmapi kālāntarāvasthāyitayā naiva
vyavahārānupapattiḥ ; utpannasyāpi cakṣurādēḥ svābhāvikaṁ rūpagrahaṇasāmarthyaṁ
naiva vihanyatē । satyam ; naitacchabdē, asthānāt । nanu cakṣuṣō'sthā-
natvē'pi rūpagrahaṇaśaktirnaiva vihanyatē, tadvacchabdē'pīti cēt, pratyuktaṁ
﻿<pb n="265"/>
prathamaśravaṇānavagatēḥ । tasmāt <quote>‘asthānāt’</quote> ityayaṁ hēturautpattikatva-
vighātī sambandhasya । yadi kālāntarāvasthāyitā syāt, syādapi
vyavahārācchabdādarthāvagatiḥ ; asthāyitvē punaḥ samaya ēva śaraṇaṁ
bhavitumarhatītyuktam---<quote>“asthānāt”</quote> iti ।।</p>
<p>laukikamapyabhidhānamamumēva nyāyamanuvartatē । kātra nyāyānuvr̥ttiḥ ?
﻿<pb n="266"/>
mukhyārthatā karōtēḥ---śabdaṁ kuru, śabdaṁ mā kārṣīḥ, śabdakāryayaṁ
māṇavaka iti ।।</p>
<p><quote>“nānādēśēṣu ca yugapacchabdamupalabhāmahē ; tadēkasya nityasyānupapanna-
miti”</quote> kēyamanupapattiḥ ? iyamanupapattiḥ---yugapadēkasyānēkatrōpalabdhirna
dr̥ṣṭā । tataḥ kim ? idaṁ tatō bhavati---sādhitamanyatvam । nanu ca
sādhitamanyatvam । satyaṁ sādhitam ; hētupracayastu pradarśyatē ।
﻿<pb n="267"/>
kō lābhaḥ ? na khalu kaścit । na cēt kaścit, hētupracayēna kim ?
satyaṁ yathā bhavānāha ; kintvayamēvārthō rāddhāntamākṣipati । tasmāt
tadbhramapratiṣēdhārthō'yamārambhaḥ ; na hyanupanyastasya bhrāntatā śakyatē vak‍tum ;
apradarśitē ca bhrāntatvē'punaruktō'yaṁ bhavati kasyacinmandadhiyaḥ ।
sarvārthaṁ cēdaṁ śāstraṁ <quote>“mandaviṣēṇāpi”</quote> iti darśitaṁ bhāṣyakārēṇa ।
<quote>“asati viśēṣē nityasya nānēkatvam”</quote> kimidam---asati viśēṣē
nityasya nānēkatvamiti ? <quote>‘asati viśēṣē nānātvaṁ nāsti’</quote> iti
śakyatē vak‍tuṁ nityasya anityasya vā ; nityagrahaṇaṁ
na vidmaḥ । yadyanityasyāsatyapi viśēṣē nānātvaṁ syāt, yuktaṁ
﻿<pb n="268"/>
vak‍tum <quote>‘nityasya’</quote> iti । tasmādvarṇanīyō'yaṁ granthaḥ । varṇyatē tarhi
---gavādērēkasyānēkatra yugapadupalabdhirdr̥ṣṭā nityasya sataḥ ; tasmāt
<quote>“sattvāntarē ca yaugapadyāt”</quote> ityasyānēnānyathāsiddhirāśaṅkitā ;
tasyēdamuttaram <quote>“asati viśēṣē”</quote> iti । kiṁ gavādērviśēṣō vidyatē ?
tadapi hyēkamaviśiṣṭam ; na hyanyacchābalēyē anyacca bāhulēyē ।
athāyamabhiprāyaḥ---asatyāśrayaviśēṣē---iti । tatrāpyāśrayasyaivānyatvam ;
kimāyātamāśrayiṇaḥ ? tasmānnityasyāpyēkasyānēkatra yugapadupalabdhirdr̥ṣṭā ।
atō nānyatvē yugapaddarśanaṁ hētuḥ । athēdaṁ matam---
﻿<pb n="269"/>
naiva gavādēryugapaddarśanamanēkatra ; bhēdā ēva hi tatrānēkadēśatayā
gr̥hyantē, na gōtvamiti । kathaṁ tarhi sarvēṣu <quote>‘gauḥ’</quote>, <quote>‘gauḥ’</quote> iti buddhiḥ ?
ata ēvānēkadēśatvaṁ gōtvasya nāsti । anyathā hi <quote>‘iha gōtvam’</quote>,
<quote>‘iha gōtvam’</quote> iti syāt । kathaṁ tarhi <quote>“iha pratyayāt samavāyaḥ” ?</quote>
﻿<pb n="270"/>
ēkadravyapadārthābhiprāyaṁ tat, na vyaktyabhiprāyam । tasmāddhēturanyatvē
yugapaddarśanam । <quote>“asati viśēṣē”</quote> iti ca yuktaṁ viśēṣagrahaṇam । nanu
cānityasyāpyasati viśēṣē naivānyatvam । bāḍhamasti jvālādiṣu ;
kāryatvāccāvirōdhaḥ । nityasya tvakāryatvādanēkatvavirōdha iti yuktō hētuḥ ।।</p>
﻿<pb n="271"/>
<p>prakr̥tivikārabhāvañca śabdajñāḥ smaranti ; na cāyaṁ nityasyōpapadyatē ;
tasmāt smr̥tirapi pūrvōktahētvanuguṇaiva । sādr̥śyamapyanuguṇamupalabhāmaha
ityupapannaṁ kāryatvam ।।</p>
<p>kāraṇavr̥ddha‍yanugamācca kāryatvaṁ manyāmahē jvālādīnāmiva ।
﻿<pb n="272"/>
tasmādanupalakṣyamāṇāvayavasyāpi avayavavr̥ddhiranumīyatē ; jvālaivātra
nidarśanam ।।</p>
<p><quote>“samaṁ tu tatra darśanam”</quote> । kimidaṁ samaṁ darśanam ? idaṁ tat samaṁ
﻿<pb n="273"/>
darśanam---kāryē cākāryē ca tulyō hēturiti । kathaṁ tulyatā ?
sāṁnyāsikatayā । kimatra saṁnyastam ? idamatra saṁnyastam---yadi
sapratyabhijñapratyakṣagrāhyatāṁ vakṣyāma iti । nanu uktaṁ tat parihr̥taṁ
ca---jvālādiṣvivānumānē pratyarthini na śakyata ēkatāṁ vak‍tumiti ।
satyam ; yadi bhēdāgrahaṇanibandhanaiva pratyabhijñōcyēta ; tadgra/?/haṇanibandhanā
sā---iti pratipādayiṣyāmaḥ । tasmādupapannam <quote>“samaṁ tu tatra darśanam”</quote>
iti ।।</p>
﻿<pb n="274"/>
<p><quote>“sataḥ paramadarśanaṁ viṣayānāgamāt”</quote> iti tadvadanaikāntikama-
darśanamapītyuktam । nanvētannōpapadyatē ; nityasyādarśanē kō hētuḥ ? yadi paraṁ
viṣayānāgamaḥ, astu tarhi । sa ēvātra durbhaṇaḥ । kimiti ? nityapakṣē hyabhi-
vyaṅgyatvaṁ śabdasya ; ēkaścāyaṁ śabda ēkaviṣayaśca ākāśaviṣayatvāt ;
grāhakaṁ cāsyākāśamēva ; kēyaṁ viṣayānāgatiḥ ? tasmāt dhvastasyaivānu-
palabdhirnyāyyā । kēna vōktam---na nyāyyēti ? tadgrahaṇē tu sati sarvasyai-
vāsyānyāyyatā nyāyyā । ata ēvōktam---<quote>“yadi śakṣyāmaḥ”</quote> iti ।
﻿<pb n="275"/>
nanu tad‍grahaṇē'pi nātra āvaraṇādikalpanā ātmānaṁ labhatē । kimiti ?
pūrvaklr̥ptavirōdhāt । kiṁ klr̥ptam ? ākāśamindriyam ; taccaikam ।
tasmāt saṁyōgavibhāgayōrabhivyañ‍jakatvē satyapi sarvaśabdānāṁ sarvaiścōpa-
labdhiḥ prāpnōti । yuktaṁ tāvat sarvairgrahaṇam ; sarvaśabdānāṁ tu na
yuktam, kāraṇavadabhivyañ‍jakānyatvāt । sarvaiścōpalabdhiḥ kāryapakṣē'pi
tulyaiva । yaścōbhayadōṣaḥ, na tamēkaścōdyō bhavatīti parihr̥tamidaṁ dūṣaṇaṁ
kārakābhivyañ‍jakayōrviśēṣābhidhānēna vinā naiva cōdyēran nityatvavādinaḥ ।
﻿<pb n="276"/>
ayamasti viśēṣaḥ---abhivyaktiḥ śabdasya, indriyasya vā syāt ?
tatra śabdābhivyaktau tāvadēkaviṣayatvāt sarvaśabdānāṁ ghaṭādīnāmivaika-
viṣayāṇāṁ nābhivyaktiḥ kramēṇa śakyatē vak‍tum, adr̥ṣṭatvāt prasiddhānā-
mabhivyañjakānāṁ pradīpādīnām ; kāraṇānāṁ tu kāryadarśanāt
śakyamanumānaṁ śaktēḥ । nanvabhivyañ‍jakānāmapyabhivyaktidarśanādēvānumānaṁ
yuktaṁ śaktēḥ । na kāryapakṣē pratipakṣatayā saṁbhavati । kō vā viśēṣaḥ ?
﻿<pb n="277"/>
prasiddhēṣu kāraṇēṣu darśanāt, abhivyañ‍jakēṣu cādarśanāt । dr̥ṣṭānuguṇaṁ
cānumānam, na dr̥ṣṭavirōdhi । nanu caikaviṣayatvē virōdhaḥ ; viṣayāntarē
tu virōdhakathā viruddhaiva । satyam ; viṣayāntarataivātra durvacā । na durvacā ।
śrōtramākāśamityabhyupagamāt ; abhinnaṁ cākāśam ; sarvaśabdāśca śrōtra-
viṣayāḥ ; tasmādēkaviṣayatvam ; viṣayaikyācca dr̥ṣṭavirōdhaḥ । kimidaṁ
﻿<pb n="278"/>
pralapyatē ? tadidamapatitam---karṇē spr̥ṣṭaḥ kaṭiṁ cālayati iti ;
abhivyaktērviṣayō nirupyatē, na punaḥ śabdasya ; anyaścāyaṁ pradīpādi-
viṣayādviṣayaḥ । tasmāt pradīpādivirōdhācchabdē'bhivyañjakānumānavirōdhō
na śakyatē vak‍tumityuktam । tasmāttadgrahaṇanibandhanamanumānaṁ durnivāram ।
atō'darśanamidānīmanaikāntikamityuktam । nanu śrōtraviṣayēyabhivyaktiḥ, na
śabdaviṣayā । <quote>‘abhivyaktaṁ hi śrōtraṁ śabdaṁ gr̥hṇāti’</quote> ityētāvadabhivyañjakē
śaktyanumānam, na punaḥ <quote>‘amuṁ śabdam amuṁ na’</quote> ityasaṁsparśādabhi-
﻿<pb n="279"/>
vyañjakānām । ayamēva ca siddhāntaḥ । sa cāyamanumānavirōdhītyuktam ।
satyam ; prasiddhānumānabādhanamayuktam । prasiddhapratyakṣabādhanamapyayuktamēva ।
﻿<pb n="280"/>
sapratyabhijñaṁ ca pratyakṣamātmani sāmānyādiṣu ca sthitam । ubhayōrabādhyatvē
sati kasyacidarthasyāsiddhērēkasya bādhanam ; anumānāt pratyakṣaṁ balīya
iti naiyāyikāḥ । nanu ca pratyakṣaṁ bhramabhāk । anumānē'pi bhrāntiravi-
śiṣṭā । na brūmaḥ---anumānē'pi bhrāntirnāsti iti ; kintvatra bhēdāgrahaṇā-
ttadbuddhiratasminnapi bhavati । saṁbhāvitabhramamiti pratyakṣamēva durbalaṁ manyāmahē ।
anayaiva prakaṭitāprakaṭitabhramakāraṇatayōktaṁ nyāyavidbhiḥ <quote>“bhavati vai pratyakṣā-
dapyanumānaṁ balīyaḥ”</quote> iti । kiṁ nirjñātakāraṇaduṣṭataivātrōpanyastā ? kiṁ
jātam, yadyupanyastā ? nanu ca viparyayābhāvāt naivāstitayōpanyasituṁ
﻿<pb n="281"/>
śakyatē । kiṁ viparyaya ēva mithyātvē hētuḥ ? kāraṇadōṣō'pyasamīcīnahētu-
tayōpanyasta ēva । nanu ca kāraṇadōṣaḥ prayatnēnōpalabhyamānatayōktaḥ । kō'yaṁ
prayatnō nāma, 	jō'sāvatra nāstītyucyatē ? apamēvāsau prayatnaḥ---anyatra
viparyayāt kāraṇadōṣaṁ vijñāya tadbhāvabhāvitayaiva <quote>‘ētatkr̥tō'yaṁ viparyayaḥ’</quote>
iti tamanyatra vijānāti; jñātē ca tasmin asatyapi viparyayē <quote>‘bhrānta-
midam’</quote> ityadhyavasyati । kimatraivaṁbhūtamasti ? bāḍhamasti bhēdāgrahaṇam;
bhēdāgrahaṇānibandhana ēva śuktikādiṣu rajatabhramaḥ । ēvamatrāpi bhēdāgrahaṇa-
nibandhana ēva jvālādiṣviva tadbhramaḥ । tasmāt suṣṭhūktam---
﻿<pb n="282"/>
śabda ēva tad‍grahaṇaṁ bhrāntiḥ---iti । yasya tāvadviparītākāramarthē
jñānamutpadyatē kadācit, tasya yuktaṁ vaktum <quote>‘viparyayābhāvānnāyaṁ
bhramaḥ’</quote> iti; yasya punaragrahaṇanibandhana ēva viparyayaḥ, tasya punaḥ
kā śaktirvak‍tumanumānavirōdhē sati jvālādivaiṣamyam ? nanu
cāgrahaṇamapi punargrahaṇādavasīyatē । na cātra kasyāṁcidavasthāyāṁ bhēdasya
grahaṇamasti saugandhikasphaṭikayōriva । jvālādiṣu katham ?
anumānādavagatiriti cēt, tattulyamatrāpi । tasmāt śabdaviṣayaṁ
sapratyabhijñaṁ pratyakṣamāśāpāśamātraṁ mīmāṁsakānām । yadapyuktamanyaiḥ---
﻿<pb n="283"/>
tulyē'pi saṁskāryē saṁskārabhēdāt kāryānyatvamupalabhyata iti yathā
maṇḍūkavasayāktākṣā vaṁśānuragāniva paśyanti iti, tadidamākāśavijr̥-
mbhitam; saṁskārō hi nāma sa bhavati, yaḥ svakāryē śaktimupajanayati;
na caitadindriyasya kāryam, yadidamayathārthagrahaṇam; agrahaṇanibandhanamēva
taditi pratipāditam । tasmādabhēdē'pi saṁskāryasya saṁskārānyatvēna
kāryānyatvaṁ jñāpakē na vidyatē ityanyat kiñcidupadarśanīyam । yacca---
khaḍgadarpaṇādiṣvanyathābhivyajyatē mukhamiti, kimuktaṁ bhavati ?
grāhyē'yamuparāgō dr̥ṣṭaḥ; yuktaśca, abhivyañjakasyāpi viṣayāpattēḥ;
﻿<pb n="284"/>
iha punaḥ śrōtramagrāhyam, saṁyōgavibhāgāvapi । ata idamapyākāśa-
vijr̥mbhitamēva । tasmāt <quote>‘śabdō nityaḥ’</quote> iti śraddhayaiva pratipattavyam,
śabdātmakatvādvēdasya vēdanindā mā bhūditi । paṭhitaṁ ca dharmaśāstrakāraiḥ---
<quote>“sa sādhubhirbahiṣkāryō nāstikō vēdanindakaḥ”</quote> iti । tasmādanidaṁ-
prathamataivātra śaraṇam; na punaḥ śabdanityatāpūrvakamanapēkṣatvaṁ śakyatē
yuktitō vak‍tum । kalpyatāṁ rāgādivinirmuktamapratihatajñānaṁ karuṇā-
viṣṭacētasaṁ bhagavantaṁ kaṁcana munivaram; āśrīyatāṁ vā suragurōrdarśanam---
﻿<pb n="285"/>
vyavahāramātramavēdaṁ vēdatrayābhihitaṁ paśyāmaḥ prājñairlōkayātrāsiddha‍yarthaṁ
supratibandhamanupālyamānamiti । idamēva yuktaṁ manyāmahē; na hi dr̥ṣṭē
saṁbhavatyadr̥ṣṭakalpanā nyāyyā । dr̥ṣṭaścāyamarthaḥ---yat prājñaiḥ r̥java upa-
jīvyanta iti । yathā ca siddhamāgamavādināmapi hētudarśanādaprāmāṇyam
<quote>“yūpahastinō dānamācaranti”</quote> ityēvamādiṣu । kartavyō vā
﻿<pb n="286"/>
sapratyabhijñasya pratyakṣasya śabdō viṣaya iti yatnaḥ । kathaṁ punarjvālādēri-
vānumānācchakyatē'nyatvamavagantum ? nanu cānumānādityuktam । kiṁ
tadanumānam ? anabhivyañjakavaiṣamyam । nanvabhivyañjakānāmanēkaviṣayā
śaktirdr̥ṣṭā । nanu cēdamabhivyañjakaviṣayamanumānam; kathamanyaviṣaya-
manumānamanyaviṣayasyāvacchittau hētuḥ ? śrōtrasya hyabhivyañjakasaṁskāraṁ
niruṇaddhi, na punaḥ śabdasyānyatvamavagamayati । nanu cōktam---na
cēt saṁyōgavibhāgāḥ śrōtrasya śabdagrahaṇasamarthaṁ saṁskāramāpādayanti,
śabdasyōtpādakāḥ prāp‍nuyuḥ; utpattau cānyatvam---iti । kathama-
﻿<pb n="287"/>
nyapratiṣēdhō'nyasyōtpattimavagamayati ? anyathā vyāpārānupapattēḥ । na
cētsaṁskārakāḥ saṁskuryuḥ, kimanyadataḥ śabdōtpattēḥ ? kiṁ yasya saṁskārakatā
nōpapadyētē, tēnōtpādakēna bhavitavyam ? na cēdutpādakaḥ, nirvyāpāra
ēva syāt; anyārthatā ca saṁyōgavibhāgayōrupalabdhā । satyam;
yadarthāḥ, tatra bhavantūtpādakāḥ saṁskārakā vā । parapratipattyarthatā ca siddhā;
tattayōryadiṣṭaṁ tatparikalpyatām; viṣayāntarē punaḥ sambandhābhāvāt
kimāspadaṁ kalpanāyāḥ ? tasmādanyatvē hētutāṁ saṁyōgavibhāgayōḥ
kathamiva naiyāyikā manyantē ? ēvaṁ manyantē---na cēt śrōtrē
﻿<pb n="288"/>
kāryamasti, śabdē kāryaṁ pratipadyāmahē । kiṁ kāryatastādarthyam ?
ōm ityucyatē । siddhaṁ tarhi kāryaṁ śrōtrē; na saṁyōgavibhāgāḥ
śabdārthāḥ---iti manyantē śabdavidaḥ । nanu ca kāryadarśanāt na
yuktaṁ vak‍tuṁ śabdavidām । kāryadarśanamēva nāstīti bruvatē, śabdē
tad‍grahaṇāt । kiṁ tarhi kurvanti saṁyōgavibhagāḥ ? śrōtrasaṁskāramiti
﻿<pb n="289"/>
brūmaḥ । nanu cānyaiḥ saṁskāraiḥ vailakṣaṇyamatra nōpapadyatē---ityuktam ।
anumānāt kāryābhāvaṁ manyatē bhavān; vayaṁ tu pratyakṣādutpattiṁ nēcchāmaḥ;
pratyakṣānumānayōśca pratyakṣaṁ balīya iti siddham । nanu cāgrahaṇaṁ
bhramahēturityuktaṁ jvālādīnāmiva । iha tu agrahaṇamēvāsiddham ।
﻿<pb n="290"/>
tatra katham ? kāryānumānāt । iha punastadadyāpi na sidhyati;
na cāsiddhaṁ siddhau paryāptam । pratyakṣaṁ cānapēkṣatvāt siddham ।
anumānē vā kāpēkṣā ? iyamēvāpēkṣā---siddhē'numānē kāryam, kāryē
ca satyanumānamiti; na punarēvaṁ pratyakṣaṁ tad‍grahaṇāpēkṣam; pratyakṣādēva
hi tad‍grahaṇam । kiñca, saṁyōgavibhāgau śrōtrārthatayānyataḥ prasiddhau ।
﻿<pb n="291"/>
kutō'nyataḥ ? uktam <quote>“darśanasya parārthatvāt”</quote> iti lōkataḥ । tasmāt
tādarthyē sati yathā saṁbhavati tathā kāryaṁ kalpanīyam । na kāryata-
stātparyam, anyatō'navagamāt ityuktam । tasmānnātra jvālādīnāmiva
pramāṇamasti । tasmāt <quote>“sataḥ paramadarśanam”</quote> iti yuktamanaikānti-
katvam । kathaṁ tarhyēkaviṣayaivābhivyaktiḥ śakyatē vaktum ? kārya-
darśanāt yuktā adr̥ṣṭasya kalpanā; atō dr̥ṣṭasya tad‍grahaṇasya nāpahnavō
nyāyyaḥ । kāryāntaradarśanāttu kāraṇānyatvakalpanā nyāyyaivēti ।
﻿<pb n="292"/>
<quote>“uparatayōḥ saṁyōgavibhāgayōḥ”</quote> iti kau tau saṁyōgavibhāgāvabhiprētau ?
tālvādīnāmiti brūmaḥ । kuta ētat ? uparatayōriti śravaṇāt;
vāyavīyānāmutpattiruparatiścānumēyā । <quote>“na nūnamuparamanti”</quote> iti
kō'bhiprāyaḥ ? vāyavīyān saṁyōgavibhāgān manasi kr̥tvā
kāryasamadhigamyatvādidamuttaram <quote>“na hi tē pratyakṣāḥ”</quote>---iti spaṣṭī-
﻿<pb n="293"/>
kr̥tam । yadyēvam, idānīmuttaragranthō nōpapadyatē <quote>“ākāśaviṣayatvā-
ttasya, ēkatvāccākāśasya”</quote> iti । kathaṁ nōpapadyatē ? vāyavīyānā-
mabhivyañjakatvē kāryapakṣa iva <quote>‘yatra tē, tatraivōpalabdhyā bhavitavyam’</quote>
ityēvaṁ nōpapadyatē । athāyamabhiprāyaḥ---abhivyaktipakṣē naiva vāyvāśritāḥ
śabdā bhavanti । kiṁ tarhi ? ākāśasthā ēva । yēṣāṁ punaḥ kriyantē,
﻿<pb n="294"/>
tēṣāṁ vāyavīyāḥ saṁyōgavibhāgā asamavāyikāraṇatāṁ pratipadyantē ।
tadēva samavāyikāraṇaṁ bhavati । yatraiva kāraṇam, tatraiva kāryōpalabdhi-
riti yuktam । ēvamapi nirjñātē vāyavīyasaṁyōgavibhāgayōrabhivyakti-
kāraṇatvē yatraivābhivyañjakam, tatraivābhivyaktiḥ; yathā yatraiva kāraṇam,
tatraiva kāryam । athaitanmanyasē---kāryē ētadyuktam, nābhivyaktā-
viti, tadayuktam; abhivyaktirapi kāryamēva; abhivyaṅgyaṁ tu
﻿<pb n="295"/>
pūrvōtpannam; atō yaddēśābhivyaktiḥ, tatraivōpalabdhiriti tulyamubhayōrapi
pakṣayōḥ । tasmādva‍yākhyēyō'yaṁ granthaḥ । aviśēṣajñō dēvānāṁ priyaḥ ।
kāryaṁ hi kāraṇadēśaṁ bhavati; akāryaṁ punarna parāpēkṣadēśam ।
tasmādabhivyaktirbhavatvabhivyañjakadēśā abhivyaṅgyaṁ tu kimiti
taddēśam, atajjanyatvādabhivyaṅgyasya ? taddēśasya abhivyaṅgyatvābhimata-
śabdadēśasya caikatvādākāśasya sarvairgrahaṇaṁ prāpnōti jñātēṣvapi vāyavīya-
﻿<pb n="296"/>
saṁyōgavibhāgēṣuḥ sarvaśrōtrēṣvēkamākāśaṁ yataḥ । satyam; yathā
bhavānāha---yadi śabdasyābhivyañjakāḥ saṁyōgavibhāgāḥ syuḥ; śrōtrasya
tvabhivyañjakāḥ; śrōtrasya ca śrōtr̥dēśataiva । nanu cākāśamēva
śrōtram; taccānyatrāpi tulyaṁ śabdābhivyaktyā । ucyatē---satyaṁ
sarvatrākāśamēkam; kintu tasya śrōtrabhāvaḥ śrōtr̥dēśa ēva, kartrabhisambandhēna
karaṇatvāt; karturbhōgāyatanavaśēna śarīradēśa ēva kartr̥tvānna tulyatā ।
tasmādutpattāvivābhivyaktāvapi na sarvairupalabdhiḥ । <quote>‘naitadēvam;
aprāptāścēdupakurvanti, sannikr̥ṣṭaviprakr̥ṣṭadēśasthitau yugapacchabdamupalabhēyātām’</quote>
﻿<pb n="297"/>
iti । nanu śrōtrasaṁskārapakṣē <quote>‘dūrasthitaṁ śrōtraṁ na saṁskriyatē’</quote>
iti vadatāṁ prāptairēva saṁskāra ityuktam; asatyāṁ ca prāptau dūra-
sannikr̥ṣṭavyapadēśa ēva na ghaṭatē । kimidam <quote>‘aprāptāścēdupakurvanti’</quote>
iti ? aprāptāśaṅkaiva nāsti, <quote>“dūrē satyāḥ”</quote>---ityabhidhanāt ।
tasmānna vidmaḥ kathamidaṁ bhāṣyamāyātam ? ēvamidamāyātam---śrōtra-
saṁskārapakṣē sarvagatatvācchabdasya yāvati kāryagamyaḥ saṁskāraḥ, tāvati
﻿<pb n="298"/>
yugapad‍grahaṇaṁ prāpnōti । kō'bhiprāyaḥ ? nanu ca vāyavīyāḥ saṁyōga-
vibhāgāḥ naivāprāpya śrōtraṁ saṁskartuṁ kṣamāḥ । na hi saṁyōgavibhāgaiḥ saṁyōga-
vibhāgāntaramārabhyata iti śakyatē vak‍tum, ubhayaprasaṅgāt; na
hyēkasmin kāryē kāraṇadvayakalpanā ghaṭatē; kāryaṁ hi kāraṇamavagamayati,
na punaḥ kāryāntaramapi । tasmādutpattipakṣa ēvaitadupapadyatē---yāvadvēgaṁ
﻿<pb n="299"/>
saṁyōgavibhāgāḥ kāryamārabhanta iti, na punarabhivyaktipakṣē'pi । nanu
kāryapakṣē'pi kāryāntarakalpanā naiva ghaṭatē । satyaṁ na ghaṭatē;
kāryāntarōpalabdhistu pratyakṣaiva, dūrasthasamīpasthaiḥ kramēṇōpalabdhēḥ । nanu
cābhivyaktāvapi tulyam । na tulyam; na hyabhivyaktirabhivyaktyantaramārabhatē;
kāryasya tu kāryāntarārambhē na kaścidvirōdhaḥ; bhavati hyāpēkṣikaṁ kāryaṁ
kāraṇaṁ ca; na punarabhivyaktirabhivyañjikā cēti । tasmāt dūrasthasamīpasthai-
ryugapadēva śabdagrahaṇam, yāvati grahaṇam । tasmāt yuktō'yamākṣēpaḥ ।
﻿<pb n="300"/>
uddyōtasyōddyōtāntarāpēkṣā---iti bāliśabhāṣitamētat । tasmādvāyavīyāḥ
saṁyōgavibhāgāḥ śabdamārabhantām । aulūkyō vā bhavatu rāddhāntaḥ
<quote>“saṁyōgādvibhāgācchabdācca śabdaniṣpattiḥ”</quote> iti । kimatrānuktasya
﻿<pb n="301"/>
pradarśanam ? atrāpi mē śravaṇaṁ vidyata iti kō'yamabhimānaḥ ? nāya-
mabhimānaḥ; kasyacidajñasya---nāyaṁ rāddhāntō bhagavatā bhāṣyakārēṇōpanyastō
nirastaścēti bhavati matiḥ; tadapanōdanāyēdamupanyastam । vāyuśabdō-
panyāsēnaivāyamupanyastō nirastaśca, tulyakāraṇatvādupanyāsasya nirāsasya ca ।
﻿<pb n="302"/>
tasmādabhivyaktikāryapakṣayōranyathātvapradarśanārthō'yaṁ granthaḥ ।</p>
<p><quote>“naitadēvam abhighātēna hi prēritā vāyavaḥ stimitāni vāyvantarāṇi
pratibādhamānāḥ sarvatōdikkān saṁyōgavibhāgānutpādayantō yāvadvēgamabhi-
pratiṣṭhantē”</quote> iti । nanu tadēvēdamutpādakatvamuktam; pratijñātaṁ cābhivyañjakatvaṁ
saṁyōgavibhāgānām । tasmādasambaddhamēvēdaṁ pratibhāti । kimiti bhōḥ ?
﻿<pb n="303"/>
uktamitīti । anabhivyaktijñō bhavān । kātrānabhivyaktijñatā ?
iyamanabhivyaktijñatā; abhivyaktirhi tiraskārāpanayaḥ । kēna vōktam <quote>‘na’</quote>
iti ? sa ēvāpanayō'panayāntaraṁ nārabhatē---ityuktam; sakr̥dva‍yāparā hyapanayē
﻿<pb n="304"/>
bhavantyapanētāraḥ, na yāvadapanēyamādityaprabhādaya iva । satyam; yadyēka
ēvāpanētānēkavyāpāraḥ parikalpyēta, syādayaṁ dōṣaḥ; atra punarbahavō'bhi-
vyañjakāḥ । kathamidaṁ jñāyatē ? bhavatō vā kāryapakṣē kāraṇabahutvaṁ
katham ? kāryabahutvāditi cēt, mamāpyabhivyaktibahutvādabhivyañjaka-
bahutvam । kathaṁ punarabhivyaktibahutvam ? yathaiva kāryabahutvam । ēkatvē
﻿<pb n="305"/>
punarvakṣyāmaḥ pratyakṣasya balīyastvamityuktam । ēkatvē ca nityatā;
nityatvē'bhivyaktibahutvamēva, na kāryabahutvamiti sthitiḥ ।।</p>
<p>prayōgasyēti । sthitē ētasmin nyāyē gōmayādivat prayōgasiddhiḥ,
pramāṇāntarapramitaviṣayatvāllaukikasya vākyasya ।।</p>
﻿<pb n="306"/>
<p><quote>“yathaitadēkasya sataḥ”</quote> ityanēkatābhrāntimāpādayati । kathaṁ punaḥ
viparyayādr̥tē bhrāntiriti śakyatē vak‍tum ? kāraṇadōṣadarśanāt । kasya
kāraṇasyātra duṣṭatā avagamyatē ? viṣayasya tāvacchrōtrapathāsattērnaiva duṣṭatā ।
śrōtrasyāpyabhivyaktatvāt naiva । atha dr̥ṣṭaṁ śrōtramiti kalpyatē; ēvaṁ tarhi
﻿<pb n="307"/>
śabdasyaiva grahaṇaṁ na prāpnōti । na ca śabdādr̥tē'nyacchrōtrasya grāhyamasti ।
yadyēvaṁ kāryapakṣē'pi kathamanēkatvagrahaṇaṁ śrautram ? naiva tacchrautram; mānasaṁ
hi tat । manasā vā kiṁ śrōtrēṇāgr̥hītamēva bāhyaṁ vastu gr̥hyatē ? kiṁ vātra
śabdavyatiriktaṁ bāhyaṁ vastvabhiprētaṁ bhavataḥ ? yadidaṁ śabdanānātvam ।
kiṁ vā śabdavyatiriktamidaṁ śabdanānātvam ? kiṁ śabda ēva, uta
﻿<pb n="308"/>
śabdādanyaḥ śabdadharmaḥ ? na tāvadayaṁ śabdasyaiva dharmō bhavati, rūpādiṣvapi
darśanāt; rūpādyapi hi <quote>‘nānā’</quote> iti gamyatē । nāpyayaṁ śabda ēva,
<quote>‘nānātvaṁ śabdasya’</quote> iti vyatirēkadarśanāt । tasmānna vidyaḥ kasyēndriyasya
vyāpāraḥ, yasya duṣṭatā kalpyēta । kiṁ tarhīdaṁ nānātvamagrāhyamēva ? dr̥śyatē
tu sarvārthēṣu । buddhirūpatā cāgrāhyatvādba‍uddhēḥ pratyuktā । ucyatē---yadyasya
grāhyaṁ gr̥hītē ca tasmin grāhyāntarāvamarśō nānātvam । ēvaṁ tarhi śrōtrasyaiva
﻿<pb n="309"/>
dr̥ṣṭatā । duṣṭē ca śabdagrahaṇaṁ na prāpnōti । asati ca śabdagrahaṇē śabdānta-
rāvamarśaḥ kutaḥ ? tasmādavamarśē duṣṭatā kalpanīyā, na punaḥ śabdagrahaṇē ।
manasastarhi duṣṭatvam । nanu ca manasō'pi naiva duṣṭatvaṁ śakyatē vak‍tum,
śrōtragrahaṇē yathārthagrahaṇāt; na hyagr̥hītasamyagarthasya tadarthāvamarśō ghaṭatē ।
﻿<pb n="310"/>
tasmāddēvā ēnāṁ bhrāntiṁ kalpayiṣyanti, aviparyayāt duṣṭakāraṇatānavadhr̥tēśca ।
abhrāntē ca bhrāntyabhidhānaṁ bhramādapi pāpīyaḥ । tasmādbhramakāraṇamatra
vaktavyaṁ bhrāntijñaiḥ । idamabhidhīyatē---uktaṁ bhavataiva <quote>‘nāgr̥hītabāhyēndriyēṇa
manasā gr̥hyatē’</quote> iti । indriyēṇa ca tad‍grahaṇāt anēkatvaṁ
nāstīti pratyakṣēṇāvasitam । manasāpyanēkatvagrahaṇaṁ naivōpapadyatē ।
kimālambanamasyāḥ, kiñcēndriyamanēkatvāvagatēḥ ? idamindriyamidaṁ
cālambanam---nānādēśasthā hi dhvanayō yugapadāgacchanta itarētaranirapēkṣā
﻿<pb n="311"/> 
ēva yugapat saṁskārānārabhantē śrōtrasya; tatsaṁskārānurōdhāccaikamapi
śabdamanēkamiva gr̥hṇāti । ēkaikasaṁskārōpajananācchaktēḥ nāyanaśaktirivāṅu-
libhinnā ēkamapi bhinnamiva gr̥hṇāti । tasmācchaktibhēdāgrahanibandhanō'yaṁ
﻿<pb n="312"/>
bhramaḥ । anēna sāntarālagrahaṇaṁ pratyuktam । kathaṁ punaranēna sāntarāla-
grahaṇaṁ pratyucyatē ? yuktaṁ tāvat saṁskārabhēdāt śak‍tyudbōdhaḥ ।
tadanurōdhinī bhinnā ca śaktirēkamapi viṣayaṁ bhēdēna samarpayantī
svabhēdāgrahaṇādanēkagrahaṇabhramamutpādayatīti । antarālagrahaṇē kō hētuḥ ?
tasmāt kāraṇāntaraṁ brūhi । nōcyatē; idamēva kāraṇam । kathamidaṁ
kāraṇam ? nānādēśōtthā dhvanayō bhēdēna saṁskāramārabhamāṇā ā mūlaṁ śaktē-
rudbōdhaṁ janayanti । ataḥ śrōtrākāśasthitō'pi śabdō'nugrāhakānurōdhā-
ttaddēśastha iva gr̥hyatē । nanu cāntya ēva saṁyōgavibhāgaḥ saṁskarōti ।
﻿<pb n="313"/>
kēyaṁ mandatā bhavataḥ ? ananugr̥hītapūrvasaṁyōgavibhāgō'ntyaḥ saṁskarōtīti
nōpapadyatē; tadanugrāhakavaśādutpattiriva kāryam । ata ēva ca
﻿<pb n="314"/>
pūrvavēgānuvartyuparamaḥ saṁskārāṇām । tasmādātmōdayānurūpamupajanayantastathā
tathā tamavagamayanti ।</p>
<p><quote>“kāmaṁ dēśā ēva bhinnāḥ syuḥ”</quote> iti kimarthō'yamupanyāsaḥ ?
﻿<pb n="315"/>
prāpnōti, yadi śravaṇēndriyaṁ saṁyōgavibhāgadēśamāgacchēt; na caitadasti,
bhāṣya ēva pratyuktatvāt । ata ēva <quote>“kāmam”</quote> ityuktam । sattvāntara-
pakṣē'pi tāvat bhēdō na prāpnōtītyabhiprāyaḥ । nanu ēkasyānēkatrōpa-
labdhiḥ । mūrkhapralapitamētat; ēkasyānēkatrōpalabdhiḥ paricōditā
parihr̥tā ।।</p>
﻿<pb n="316"/>
<p><quote>“śabdāntaramavikāraḥ”</quote> naivēha <quote>“ikō yaṇaci”</quote> iti prakr̥tivikārabhāva
upadiśyatē; na hi lōkē yakāraṁ prayuyukṣamāṇā ikāramupādadatē । lōka-
siddhasya cādēśā bhavanti । tasmādayamartha ādēśikaḥ---aci parata
ikārasya sthānē yakāraḥ । sādr̥śyaṁ tu prakr̥tivikārabhāvē'naikāntikam ।
﻿<pb n="317"/>
dadhipiṭakakundapiṭakayōradarśanāt ityuktam, ataḥ siddhaṁ śabdāntaratvam ।।</p>
<p><quote>“nādavr̥ddhiḥ parā”</quote> tulyaṁ bhēdaparihārēṇa; yathaiva hi tatra bhinnā
bhinnamivāvagamayanti, ēvamatrāpi pracitāḥ pracitamiva, vibhāgasthitā
vibhaktamiva । atō mahāniva avayavavāniva ca bhrāntirupapadyatē ।
﻿<pb n="318"/>
saṁskārānurōdhācchaktērudbōdhaḥ---ityuktam । tasmādayamapi saṁskārabhēdāgrahaṇa-
nibandhana ēva bhramaḥ । ataḥ sthitē sapratyabhijñapratyakṣē pūrvōktamanaikāntikī-
kr̥tamanityatvē hētujātam ।।</p>
﻿<pb n="319"/>
<p>idānīṁ sapratyabhijñapratyakṣasya śabdaviṣayatōcyatē---<quote>“nityastu
syāddarśanasya parārthatvāt”</quote> iti । <quote>“darśanasya parārthatvāt”</quote> iti kasyāyaṁ
hētuḥ ? nityatāyāḥ śabdasya । nanu cāyamapakṣadharmaḥ; apakṣadharmasya cāsya
hētutvaṁ nāstīti naiyāyikāḥ । aśrutaśāstrā hi tē । darśanamēvātra parārthatayōpa-
nyasyatē; tacca nirviṣayaṁ nāstīti śabdō'tra viṣayatayōpanyasyatē । tataḥ
﻿<pb n="320"/>
kim ? idaṁ tataḥ---<q>parārthadarśanasambandhitā hētuḥ । ētaduktaṁ bhavati
---parārthaṁ darśanaṁ yasya । tasya kim ? nityatā । kasya yathā ?
sarvasyēti brūmō dhūmādēḥ । nanu ca svapratipattyarthamapi darśanaṁ dhūmādēḥ ।
bhavatu; parapratipattyarthatāpi, anirākaraṇīyaṁ caitadavirōdhāt । śabdē'pi
﻿<pb n="321"/>
vidyamānatvāt । kālāntarāvasthāyitvaṁ ca nityaśabdēnōcyatē, na
sadakāraṇatvam । nanu caṁ sannakāraṇaśca śabda iṣyatē । bāḍhamiṣyatē;
sa tu parārthamātratayaiva darśanasya siddhati । kimiti tarhi viśēṣa
ucyatē ? kathaṁ nāmanityasyāpi dhūmādērdr̥ṣṭāntatā syāt । nanu
﻿<pb n="322"/>
cāsyāpyanityatā prāpnōti, prasiddhē darśanāt । ata ēva kālāntarā-
vasthāyitvamātraṁ sādhyatayōcyatē । kālāntarāvasthāyitayā ca siddhaṁ
śabdasya sadakāraṇatvam । darśanamēva hi tasya kāraṇatayā śaṅkitaṁ paraiḥ;
tacca parārthatayā akāraṇatāṁ gatam । tasmāt parārthadarśanasambandhitā-
mātrasya hētutvaṁ śabdasya sadakāraṇatvaṁ siddham । nanu ca
tattulyōpādānamabhēdamupādāya sidhyati pārārthyaṁ darśanasya । satyaṁ
﻿<pb n="323"/>
sidhyati; kintu nētthaṁbhūtatvē pramāṇamasti । na kasyaci-
dapyāsaṁsāraṁ jantōḥ <quote>‘pūrvōktasadr̥śamuccārayāmi, tatsadr̥śa ēvāyam’</quote>
iti jñānōtpādō dr̥ṣṭaḥ । ata ēva cāviparītaṁ pratipadyantē । anyathā
mālāśabdapratyayasyēva śālāśabdasaṁvēdanādviparyayaḥ syāt । nanu ca na
﻿<pb n="324"/>
sādr̥śyē'pi viparyayō dr̥śyatē yathā gōgāvīśabdayōḥ । tadēkagrāhiṇāṁ
tu na dr̥śyatē viparyayaḥ, na sādr̥śyagrāhiṇām; tattvavidāṁ tvanutpattirēva ।
kimidaṁ tattvavidāmiti ? gōśabdasya gāvyādayō'pabhraṁśāḥ---ityēvaṁvidaḥ
tattvavidaḥ । tēṣāṁ naiva gāvyādibhyō'pyarthajñānamutpadyatē gōśabdādēvārthaṁ
pratipadyantē---ityuktaṁ vyākhyātr̥bhiḥ । na cānāditayā saṁsārasyādi-
﻿<pb n="325"/>
śabdatā kasyacitkalpayituṁ śakyatē, yatsadr̥śōpādānāt saṁvyavahāra-
siddhiḥ । tasmāt sapratyabhijñapratyakṣamūlō'yaṁ vyavahāra iti sthitam ।</p>
﻿<pb n="326"/>
<p>anyadēva ca sādhitam, anyaccōpasaṁhr̥tam; kālāntarāvasthitiḥ
sādhitā, sapratyabhijñaṁ pratyakṣamupasaṁhr̥tam; anyadēvōpanyastam,
anyaccōpanipatitam । tadēvēdam; pratyabhijñānādēva hi kālāntarāvasthāyitā
sidhyati । kālāntarāvasthitiśca sapratyabhijñapratyakṣagamyētyuktam । yadi
pratyabhijñayaiva kālāntarāvasthāyitvaṁ sādhyatē, kimiti tarhi parārthadarśana-
sambandhitā hēturityuktam ? yata ēva pratyabhijñayaiva kālāntarāvasthāyitā,
ata ēva parārthadarśanasambandhitā hēturityuktam; pratyabhijñaiva hyabhinnārtha-
﻿<pb n="327"/>
darśanamityucyatē, na punaranyat । svarūpasya darśanāntarasiddhatvāt
tatpūrvakatvācca pratyabhijñāyāḥ । na ca svārthaparārthatāmēkō yatnaḥ pratipattuṁ kṣamaḥ ।।</p>
<p><quote>“sarvatra yaugapadyāt”</quote>---iti । anēnānvayavyatirēkasamadhigamya-
marthāvagatihētutvaṁ darśayati śabdasya । kimatō yadyēvam ? kālāntarāva-
﻿<pb n="328"/>
sthāyitā sidhyati; na hi kālāntarānavasthāyinō'nvayavyatirēkaniścayaḥ;
ataḥ kālāntarāvasthāyitā sidhyati । kālāntarāvasthitiśca sapratyabhijña-
pratyakṣasamadhigamyētyuktam । kathaṁ punaranvayavyatirēkasamadhigamyamasyārthāvagati-
hētutvam ? ākr̥tēḥ padārthatvāt । na caikaprayōgāvagamyā ākr̥tēḥ padārthatā,
svātantryēṇāgrahaṇāt dravyāśritānām; agr̥hītānāṁ ca pr̥thaṅ‌nirdēśā
﻿<pb n="329"/>
yōgyatvāt । tasmāt vyavahārasamadhigamyaivākr̥tipadārthatā, na nirdēśa-
samadhigamyā । vyavahāraścānvayavyatirēkasamadhigamya iti siddhā pratyabhijñā ।।</p>
<p><quote>“saṁkhyābhāvāt”</quote> tadēvēdaṁ sapratyabhijñaṁ pratyakṣaṁ punarupanyasyatē
hētupracayadarśanārtham । hētupracayē punaḥ kō'rthō'bhyadhikaḥ sidhyati
hētvantaranirapēkṣatvāddhētūnāṁ svārthasiddhau ? na khalu kaścit । anarthakastarhi
﻿<pb n="330"/>
pracayōpanyāsaḥ । na cānarthakaḥ; pracayē sati dārḍhyamāhāryadhiyāṁ bhavati;
tadarthaścāyaṁ prayāsaḥ, na kr̥tadhiyām । tasmādasti prayōjanam । kathamasau
kr̥tvasuc pratyabhijñāyāṁ hētuḥ ? ēkasyāvr̥ttau darśanāt । satyamēkasya;
sa tu kriyāyāḥ <quote>“kriyābhyāvr̥ttigaṇanē”</quote> ityādēśāt; na hi śabdaḥ
kriyā । kiṁ tarhi ? dravyaṁ guṇō vā syāt । tadidamanyadīyamanyasyōcyamānaṁ
﻿<pb n="331"/>
mātuladhanakathananyāyamāvahati । atrōcyatē---vastusvabhāvānabhijñō bhavān ।
vastusvabhāvāpēkṣiṇō hyādēśā bhavanti । anumānagamyā ca kriyā । tataḥ
kim ? na cānumānagamyasya svarūpamupalabhyata ityuktam । anupalabdhasva-
lakṣaṇasyāvr̥ttiḥ kēnāvagantuṁ śakyatē ? nanu ca yēnaivāsti ; kāryataḥ ;
﻿<pb n="332"/>
āvr̥ttirapi tatō bhavatu । maivam ; kāryāvr̥ttāvāvr̥ttiḥ śakyatē'vagantum,
na kāryataḥ । kāryasya tu kāryatayā āvr̥ttirdurlabhā ; kāryāntarataiva
tatra syāt । jñāpyē punaridaṁ saṁbhavati । jñāpyaśca śabda uccāraṇasyētyuktam ।
tasmāt punaḥ punaḥ jñāpyamānatā śabdasya gamyatē, nōtpadyamānatā । atō
bhaṅgitvē karmaṇō jñāpyaikyādāvr̥ttirityucyatē ; na svataḥ, kāryasvā-
bhāvyāt । kr̥tasya karaṇaṁ nāstīti kr̥tinaḥ । tasmādēvaṁviṣaya ēvāyaṁ
﻿<pb n="333"/>
kr̥tvasuc । kāryaikyaṁ ca pratyabhijñānādityuktam । tasmāt yuktaḥ
kr̥tvasujarthasya hētutōpanyāsastadgrahaṇē । <quote>“anyatvē'pi sati sādr̥śyēna
vyāmūḍhāḥ <quote>‘saḥ’</quote> iti vakṣyanti”</quote>---iti kimidamupanyastam ?
idamēvōpanyastam । na brūmō nōpanyastamiti ; kimanēna nirākr̥taṁ
pratyabhijñāyā iti na vidmaḥ । idamanēna nirākriyatē---bhēdāgraṇa-
nibandhanēyaṁ <quote>‘saḥ’</quote> iti buddhiḥ ; bhēdasya cāgrahaṇamatisādr̥śyādajāvikānāṁ
jvālādīnāṁ dr̥ṣṭam ; agrahaṇē ca bhēdasya nānyatvaṁ vyapadēṣṭuṁ śakyatē ;
﻿<pb n="334"/>
anyatvāvyapadēśē ca kimanyadavaśiṣyatē <quote>‘sa ēva’</quote> iti vyapadēśāt ?
vivēkāgrahaṇamēvātrāparādhyatē maṇimuktādiṣviva vivēkaśūnyānām ; tasmā-
dvivēkē yatra āsthīyatām ; <quote>“avivēkaḥ paramāpadāṁ padam”</quote> ;
āpatsu jātōdvēgānāṁ vivēka ēvaikaḥ śaraṇaṁ param । satyaṁ yathā bhavānāha ;
kintu atra vivēkāgrahaṇē jvālādīnāmiva hēturnāsti---iti <quote>“asthānāt”</quote>
ityasmin sūtrē likhitaṁ vistarēṇa ।</p>
<p><quote>“syādētat buddhikarmaṇī api hi tē pratyabhijñāyētē ; tē api nityē
prāp‍nutaḥ”</quote>---iti kimidaṁ kūśmāṇḍapatanam ? uttarēṇāpi kūśmāṇḍataiva
﻿<pb n="335"/>
pradarśitā---<quote>“atha pratyakṣē, nityē ēva”</quote> iti ; pratyabhijñā hi
kālāntarāvasthāyitvē hēturuktaḥ । yadi karmaṇyapi sāsti, kō'ya-
mupālambhaḥ ? athāyamabhiprāyaḥ---abhyupagamahānaṁ prāpnōti iti ; satyama-
nityatvamabhyupagatamasmābhiḥ ; ānumānikatvamapi । na cānumānikē'rthē
pratyabhijñā bhavati । svarūpagrahaṇē hētvabhāvādasambaddhō'yamupālambhaḥ । yadi
asmadabhyupagamajñānamasti, sarvākāramastu ; kimidamardhajaratīyam ? ucyatē
﻿<pb n="336"/>
---yadyēkakāryatvāt karmābhyāsaṁ kr̥tvasujācaṣṭē, kāraṇānyatāpi na sidhyati ;
na hyanyatvāvagatāvabhyāsāvagatiḥ । gamyamānaikatvācca taddha‍u/?/ddhērapi nānā-
tvamavagamyamēva । tadidamuktam <quote>“buddhikarmaṇī api hi tē pratyabhijñāyētē,
tē api nityē prāp‍nutaḥ”</quote>---iti । syātāṁ nityē, yadi tē pratyakṣē ;
﻿<pb n="337"/>
na hyapratyakṣē'rthē pratyabhijñā prāpnōti । nanu ca bhēdāgrahaṇaṁ pratyabhijñā ;
sā ca buddhikarmaṇōrapyastītyuktam, kāryagamyatvādanumēyānām । satyam,
yadi bhēdāgraṇaṁ pratyabhijñā ; tad‍grahaṇaṁ tu pratyābhijñā ; kāryaṁ hi kāraṇa-
mastītyētāvati jñānamutpādayati, na punastadvā anyadvēti । pratyabhijñā tu
<quote>‘tadēvēdam’</quote> iti prasiddhā lōkē ।</p>
<p><quote>“hyastanasya śabdasya vināśādanyō'dyatana iti cēt”</quote> iti ।
﻿<pb n="338"/>
kimatrānuktamu1ktaṁ bhāṣyakārēṇa ? nanu satyāṁ pratyabhijñāyāmanupalambhē kāraṇāntaraṁ
kalpanīyamityuktam; kalpitāḥ stimitā vāyavaḥ ; tadapagamē cōpalabdhiriti;
saṁyōgaviyōgā apagamahētavaḥ ; kimanyadavaśiṣyatē ? idamavaśiṣyatē---
upalabdhaṁ hyanupalabhyamānaṁ <quote>‘nāsti’</quote> ityasya jñānasya gōcaratāmāpadyatē ;
na hyatyantānupalabhyamānaṁ <quote>‘nāsti’</quote> iti grahamāskandati । yadyupalabdhamapi na
﻿<pb n="339"/>
gōcarībhavati, anāspadamēvēdamabhyupagataṁ bhavati । abhyupagataṁ caitat <quote>“nāstī-
tyasyārthasyāsannikr̥ṣṭasya”</quote> iti । tasmādabhāvō nirviṣayō'nēna vā viṣayēṇa
viṣayī vaktavyaḥ । tasmājjvālādiṣviva śabdē'pyāpatitā pratyabhijñā ।
ahō batānupalabdhāvavivēkō'yam ; yathaivātyantānupalabdhaviṣayānupalabdhiḥ
<quote>‘nāsti’</quote> ityasya jñānasyōtpattau nēṣṭē, tathā tad‍grahaṇaviṣayē'pyarthē ।
tasmādanupalabdhimātramēvēdam, yadantarā śabdē । tathā ca laukikā
﻿<pb n="340"/>
jāyādiṣu nānupalabdhimātrēṇa <quote>‘nāsti’</quote> ityavagacchanti, punardarśanē
viśvāsadarśanāt । tasmāt sapratyabhijñapratyakṣasavyapēkṣō'yaṁ pramāṇā-
bhāvastatra vaktavyaḥ । kutaḥ ? sāpēkṣatvādabhāvasya nirapēkṣatvācca pratyakṣasya ।
tadētat <quote>“ānupūrvyasiddham”</quote>---ityanēnōktam । yadapyatrānumānaṁ sarvabhāva-
﻿<pb n="341"/>
viṣayamuktaṁ nāstitāvagatau, tadapyatra na saṁbhavati ; antē kṣayadarśanāt---
﻿<pb n="342"/>
iti hi tatra hētuḥ । na ca śabdē'ntē kṣayō'sti । atō na tēnāpi
﻿<pb n="343"/>
bādhyata iyaṁ pratyabhijñā ghaṭādiṣu kadācidākampayatyapi ।।</p>
﻿<pb n="344"/>
<p><quote>“anapēkṣatvāt”</quote> iti । satyāmapi pratyabhijñāyāṁ kadācidasamavāyi-
kāraṇōpabdhēḥ anityatāśaṅkyēta ghaṭādīnāmiva; tadapyatra darśanābhāvānnāstīti
sthitā pratyabhijñā ; tatpramēyatayā ca nityatvaṁ śabdasya ।।</p>
﻿<pb n="345"/>
<p><quote>“prakhyābhāvāt”</quote> iti । anapēkṣatāyāmasiddha‍yāśaṅkāṁ nirākarōti ।
sēyamāśaṅkōpanyasyatē---<quote>“vāyurudgataḥ saṁyōgavibhāgaiḥ śabdībhavati”</quote> iti ।
tathā ca śikṣākṣarāṇyanuguṇāni dr̥śyantē---<quote>“vāyurāpadyatē śabdatām”</quote>
iti । tadidaṁ nirākriyatē---yadi vāyavīyaḥ śabdaḥ syāt, vāyōravayava-
sannivēśaviśēṣaḥ syāt ; na ca vāyavīyān sannivēśaviśēṣān śabda
﻿<pb n="346"/>
upalabhāmahē । nanu na cākṣuṣō vāyuḥ । sparśanamapyupalambhanamēva, tēnōpalabdhāḥ
syuḥ ; na cōpalabhāmahē । tasmādapratipakṣā pratyabhijñā । kathaṁ tarhi
﻿<pb n="347"/>
śikṣākṣarāṇi ? tadāyattatvāt tacchabdōpalabdhēstadupacāraḥ ।।</p>
<p>tathā ca vēdākṣarāṇyasmin pakṣē'nuguṇatarāṇi dr̥śyantē <quote>“vācā
virūpanityayā”</quote> iti । kō'trātiśayaḥ ? nityatābhidhānaṁ śrutyā ।
tasmāt pratyabhijñāpramēyatvānnityatāvasthitā śabdē ।।</p>
﻿<pb n="348"/>
<p><quote>“utpattau vāvacanāḥ syurarthasyātannimittatvāt”</quote> । <quote>“yadyautpattikō
nityaḥ śabdaḥ sambandhaśca, tathāpi na cōdanālakṣaṇō dharmaḥ”</quote>
iti । kimidamārabdham ? idamārabdham---vr̥ddhavyavahārādautpattika-
tvamuktaṁ śabdārthajñānasya । vr̥ddhavyavahāraśca pramāṇāntarāvagamyaṁ vākyēnārthaṁ
pratipādayataḥ kasyacit kaścidanyaḥ pratipadyatē । tatpratipattyā
﻿<pb n="349"/>
bālō'pi jānāti <quote>‘anēnaiva tatpratipādyatē’</quote> iti । pratipattiśca hānō-
pādānādikāryāvagamyā । hānōpādānādi ca pramāṇāntarapramitaviṣayamēva
śakyatē'vagantum, nāpramitaviṣayam । ataśca pramāṇāntarapramita-
viṣayamēvautpattikatvaṁ śakyatē'vagantum; na punaryatra śabdāvagamapūrvakō
vyavahāraḥ, tatrautpattikatvaṁ śakyāvagamam । tasmādvaidikānāmagnihōtrā-
﻿<pb n="350"/>
dīnāmautpattikatvaṁ duravagamam । tasmādautpattikatvaklēśō'narthakaḥ ; vēda-
prāmāṇyasiddha‍yarthamautpattikatvamiṣyatē svatantrāgamavādibhiḥ । na ca vr̥ddha-
vyavahārāt siddhamautpattikatvaṁ vēdārthapratipattāvabhyupāyatāṁ pratipattuṁ kṣamam ।
kimiti na kṣamam ? samudāyāddhi vr̥ddhavyavahārē'rthō'vagamyatē ;
na cāsau samudāyō vēdē prayuktaḥ । tasmānna nimittatāṁ pratipadyatē । nanu
cānvayavyatirēkābhyāṁ vr̥ddhavyavahārādēva padārthapūrvakō vākyārthō'va-
gamyatē । āvāpōddhārābhyāṁ hi <quote>‘dēvadatta gāmabhyāja śuklām, dēvadatta
gāmabhyāja kr̥ṣṇām, viṣṇumitra gāṁ badhāna raktām’</quote> ityēkatrānvita-
﻿<pb n="351"/>
śuklārthaḥ, anyatrāpōddha‍r̥tataśuklārthō'nvitakr̥ṣṇārthaśca, anyatrāpōddha‍r̥tābhyā-
jāṁrthō'nvitabadhānārthaśca vākyārthō'vagamyatē । atō'vagamyatē---
padēbhyaḥ padārthā ēvāvagamyantē, na vākyārthaḥ ; padārthasamudāyēna
vākyārthō'vagamyatē । anyathā hyēkapadōddhārē sakalavākyārthānavagatirēva
syāt, na padārthamātrasya । tasmāt padēbhyaḥ padārthāḥ; padārthēbhyaḥ
parasparānvitāvagatiḥ । yadi padēbhyaḥ padārthā avasīyantē, padārthēbhyaḥ
parasparānvayaḥ, kiṁ padārthanimittaka ēva vākyārthaḥ ? ōm ityucyatē ।
kasya padārthasya kasminnanvayē hētutvam ? sarvasya sarvasminniti
brūmaḥ । ēvaṁ tarhi sarvavākyārthāvagatiḥ sarvasmāt । niyamē vā
﻿<pb n="352"/>
hēturvaktavyaḥ <quote>‘itthaṁbhūtēnētthaṁbhūtō'nvayaḥ pratipādyatē’</quote> iti । na cātra
vr̥ddhavyavahāraṁ muk‍tvānyatkāraṇamupalabhāmahē । tasmādyatra samudāyaḥ prayuktaḥ,
tatraiva padaṁ padārthamavagamayati; padārthaśca padārthāntarēṇānvitamā-
tmānamiti prayōgapratipattimūlēyaṁ kalpanā । atō'nvayavyatirēkāvapi
pratipattiviṣayāvēva ; satyāṁ hi pratipattāvāvāpōddhārāvagatirvyavahārē vyutpā-
dyasya । avagatiśca pramāṇāntarapramitaviṣayaiva, hānōpādānāvagamyatvāt
﻿<pb n="353"/>
vr̥ddhapratipattērityuktam । yatra punaḥ pramāṇēna <quote>‘asminnarthē prayuktaḥ’</quote>
iti na jñāyatē, prayōgādēvārthō'vagantavyaḥ, tatra kathaṁ nimittatā
śakyatē kalpayituṁ padapadārthayōḥ, pratipattipūrvakatvānnimittabhāvasya ?
﻿<pb n="354"/>
na punanirmittāvagamādēva naimittikāvagatiḥ । yasmin hi sati
yadbhavati taddarśanāt <quote>‘asyēdaṁ nimittam’</quote> iti bhavati matiḥ ; na
punastatsambhavādēva । kēna vōktamanyathā ? naimittikāvagamādēva
nimittāvagatiḥ । avagamyatē ca <quote>“agnihōtraṁ juhuyātsvargakāmaḥ”</quote> iti
padārthānvitō vākyārthaḥ । atō'trāpi padapadārthayōrnimittatā kēna
vāryatē ? kathaṁ punargamyatē <quote>‘anvitapadārthakō vākyārthaḥ’</quote> iti ? nanvē-
tasmādēva vākyāt । tarhi nimittatāvagamādēva naimittikāvagatirityuktam ।
﻿<pb n="355"/>
vr̥ddhavyavahārē hi hānōpādānādigamyaṁ naimittikatvam ; iha punarvacanādēva
hānōpādānē pravartētē ; tasmādviparītam । nanu ca vr̥ddhavyavahārē'pi
pratipattā vākyādēvārthaṁ pratipadyatē ; bālastu pārśvasthaḥ śabdārthayōḥ sambandhaṁ
hānōpādānābhyāṁ vētti । satyam ; asāvapi tu sambandhajñānōttarakālaṁ
tatō vijānāti nimittānnaimittikam; vēdē punaravijñātanimittanaimittika-
sambandhaḥ kasya nimittattāṁ vijānātu, kasya vā naimittikatvam ? atha
﻿<pb n="356"/>
sāmānyatōdr̥ṣṭānumānaṁ kriyatē---vr̥ddhavyavahārē padapadārthayōrnimittabhāvō
dr̥ṣṭaḥ, vēdē'pi ta ēva padārthāḥ, tasmādvēdē'pi svārthānvitau nimittatvam---
iti ; ēvaṁ tarhi kiyantaḥ kasyāmityatra pramāṇaṁ nāsti । yāvantō
yasmāmavagatau pratīyantē---iti cēt, avagatipūrvakamēva tarhi
nimittatvam ; na sāmānyatōdr̥ṣṭanimittakam; na cāvagatēḥ pramāṇa-
mastītyuktam । tat sāmānyatōdr̥ṣṭanibandhanaivēyaṁ bhrāntiḥ । sāmayikī
vā dr̥ṣṭavyavahārapūrvikādr̥ṣṭāvagatiḥ ; lōkasiddhairvā saṁjñāsaṁjñisambandhaṁ
﻿<pb n="357"/>
kr̥tvā vaidikō vyavahāraḥ pravartitaḥ kēścit । nanu kāryaikyanibandhana-
mēkavākyatvaṁ bhaviṣyati । kāryaikyaṁ ca niyōgaikyāt । niyōgaikyaṁ
﻿<pb n="358"/>
cānubandhavinirmōkādityuktam । niyōgārthaśca lōkē vēdē'pi sa ēva---
ityuktam ; prāptāprāptavivēkēna hi prēṣaṇādayō'bhihitāḥ । tasmā-
nnimittapūrvakē'pi na dōṣaḥ । siddhaṁ sāmānyatōdr̥ṣṭamanumānaṁ nimittā-
vagatau । tadidamayuktam ; kiṁ niyōgārthaḥ pramāṇāntarānirjñātārthatayā-
lōkē'rthāvagatau nimittatayā dr̥ṣṭaḥ ? nēti brūmaḥ ; <quote>“prathamaśrutaḥ kiṁ na
﻿<pb n="359"/>
pratyāyayati ?”</quote>---ityanatikramaṇīyō'yaṁ hētuḥ । ēvaṁ tarhi tadarthabhēdasyāpi
pramāṇāntaraṁ mr̥gyam । anubandhāśca tadbhēdānuvartinō lōkē dr̥ṣṭāḥ, na
punastadanuvartī bhēdaḥ । tasmāt parasparānvayitā na prayōgāvacchēdamanyatō'-
vijñāya śakyatē'vagantum । na cāsāvavacchēdaḥ pramāṇāntarābhāvādvēdē
﻿<pb n="360"/>
vidyatē । tasmāt darśanāntaraṁ mr̥gyam । na nēṣṭaṁ svatantrāgamavādināmidam ।
na ca svabhāvādarthāvagatirityuktam । ataḥ pratīyamānapadārthānvayī
vākyārthaḥ, na pramāṇāntarāpēkṣā---iti gahanēyaṁ nyāyapadavī । kathamiya-
mavagāhanīyēti yuktā saṁpradhāraṇā । ata ēka ēvāyaṁ bahudhā vikalpyā-
vagamyatē lōkē vēdē cēti brahmavidō manyantē । tasmādvivarta ēvāyamiti
﻿<pb n="361"/>
brahmavidbhiravagantavyam । vēdavidbhirityarthaḥ । kathaṁ punaḥ vivartapakṣē nāyaṁ
dōṣaḥ ? ēkatāvagatistāvannaivāsti, <quote>“śrōtragrahaṇē hyarthē lōkē”</quote>---ityanēna
pratipāditatvāt । tadēvēdaṁ duruktam, kāryavirōdhādityucyatē । kiṁ
kāryataḥ pratyakṣamātmānaṁ labhatē ? mā bhūtpratyakṣam; anumānamapi pramāṇamēva ।
anumānādapi pramāṇāvagatiryuktaiva । bhavadbhirapyānumānikamēva prāmāṇyaṁ
sarvatrōktam । anumānādavagatasyārthasya kathamēkatvam ? anyatvaṁ vā katham ?
﻿<pb n="362"/>
ēkatayā ca vinā kiṁ na sidhyati idaṁ na sidhyati---na hyupāyāḥ
kalpitāḥ prāp‍nuvanti; ēkatvāvagatau śrutyāmavacchēdāḥ kalpitāḥ syuḥ । na
caikatāvagatiryuktānumānāt---iti cōditam । naiṣa dōṣaḥ; anumānāt
pramāṇatvamavacchidya, tataḥ punarēkatāmavayavairvētti <quote>‘śuklaḥ paṭaḥ’</quote> ityēvamādiṣu ।
tadidamāgamāt pratipannamēkatvam <quote>‘pratyastamitāśēṣāgamavikalpaṁ svayaṁ brahma
prakāśatē’</quote> iti । yaducyatē---<quote>“śrōtragrahaṇē hyarthē lōkē śabdaśabdaḥ prasiddhaḥ”</quote>
iti, tadapyāgamaviruddham; <quote>‘gauḥ’</quote> iti śabdaḥ, <quote>‘gauḥ’</quote> ityarthaḥ, <quote>‘gauḥ’</quote> iti
﻿<pb n="363"/>
vijñānam, ēkābhidhānanirdēśāta; na hi bhinnasya ‌yugapadēkābhidhānaṁ
saṁbhavati । kathaṁ punaḥ yaugapadyāvagamaḥ ? vācakajñānavācyānāṁ parasparāpēkṣiṇī
svarūpāvagatiryataḥ । ataśca yadapyuktam---sajātīyāvamarśaśūnyā na sāmā-
nyāvagatirasti iti, tadayuktam; bhēdanibandhanā hyēṣā yuktiḥ । vidyamānasya
hyavamarśō bhavati, na kalpitasya । uktaṁ caikatvamēkābhidhānanirdēśāt ।
﻿<pb n="364"/>
tataḥ kim ? idaṁ tataḥ---kalpanayaiva vr̥ddhavyavahārasya nimittatōcyatē । taccēdaṁ
kalpanābījaṁ bahudhōcyatē---<quote>“padamādyam”</quote> ityēvamādi । tasmāt padārtha-
vēdanēna saṁskr̥tānyabhēdaṁ pratipadyantē ityarthaḥ । na caitāvatā aprāmāṇyaṁ
śrutēḥ, pramēyē śaktisadbhāvādityuktam । tatō'nāgamikī kalpanā pratyavāyāya,
na vaidikī, paramārthaparatvādvaidikasya । ataḥ siddhamautpattikatvamasmatpakṣē ।
bhēdābhidhānapakṣē yathā na sidhyati, tathā pradarśitam । ata ēva ca
yathāviniyōgaṁ mantrārthān mantravidō varṇayanti; bhēdē hi niyatamabhidhānaṁ
﻿<pb n="365"/>
syāt । ataḥ <quote>“uṇādayō bahulam”</quote> ityēvamādyanāgamapūrvakamēva syāt ।
na caitattavāpīṣṭam । upadēśaścārthavānaṅgavidyānāma; bhēdapakṣē hi lōkata
ēva niyatatvādbhēdānāṁ kimanyadākhyāyatē ? asmatpakṣē punarāgamānusārī
vikalpaḥ; ānantyāccāgamasya upadēśō'rthavān । ataścāyaṁ bhēdavyapadēśaḥ
---laukikānāṁ vaidikānāṁ chandasi bhāṣāyāṁ nigama iti ca । āgama-
bhēdāścōpapannā bhavanti । kēnacit kvacidavacchidya tadēva pradarśitaṁ bhavati ।
ata ēva caikādaśadvādaśakapālamēkaṁ karma । anyathā hi bhēdāvagamē
﻿<pb n="366"/>
ēkatvābhidhānaṁ pralāpaḥ । na kēvalamatra, abhidhānasandarbhē'pi । api
ca kāryāvagamyatvācca pramāṇatāyā ēkatvācca kāryasya nānābhidhānaṁ na
pramāṇēnōpapadyatē । vākyasamāsayōścāvagatyanyatvē'pi tulyakalpanāpratiṣēdhārthaṁ
vāvacanamāgamavikalpajñāpanāyōpapannārthaṁ bhavati । anyathā hi vastvēva
nirōdhakam । ata ēvābhidhēyavaśavartiśaktinirūpaṇaṁ nāmākhyātōpa-
sarganipātānām; bhēdē hi svarūpabhēdaḥ pāramārthikaḥ । tatra pratyabhijñānē
sati <quote>‘vilambatē’</quote> <quote>‘pralambatē’</quote> <quote>‘vipra’</quote> ityanyatvaṁ na syāt; tathā bhavatyādiṣu
﻿<pb n="367"/>
varṇamātravādinaḥ । rājñaḥ puruṣasya hastinaḥ---iti padadvayasambandhō'pi
bhavati, na---rājapuruṣasya hastinaḥ iti । ēvamupagōridam, apatyasyēdam;
na punaḥ aupagavasyēdam---iti । tathāca karaṇam, karaṇēna---
iti vibhaktērutpattiranutpattiśca । tathā ca subdhātavaḥ---aśvaḥ gardabhaḥ
iti, aśvati gardabhati iti ca । tathā cāṣṭādaśaprabhēdamavarṇakulamartha-
pratipattayē । anyathā hyēkatvādvastunaḥ sarvārthapratipattirapratipattirvā syāta;
﻿<pb n="368"/>
vyavasthā nōpapadyatē । pramāṇāntarapratītē'rtha ēkāvagamō mr̥ṣā---surabhi
candanam, śītō vāyuriti ca । candanasya surabhiḥ, vāyōḥ śītam
ityēva syāt । upasarganipātānāṁ kvacidviśēṣaṇārthatvaṁ kvacidānarthakyaṁ
kvacidviparītārthatā tadbhāvē nōpapadyatē । padārthapūrvakatvācca vākyārthasya
tadvaśādapi nirṇayō durvacaḥ । padabhēdē ca padārthavināśaḥ syāt ।
ānarthakyē caikavākyatā katham ? vibhāgajñānaṁ ca ? varṇōpajana ēva syāt ।
﻿<pb n="369"/>
āgamavikalpapakṣē tu sarvamupapannam । āgamavikalpāvagamaḥ kutaḥ iti
cēt, āgamāntarādēva । taduktam---<quote>“r̥ṣīṇāmapi yajjñānaṁ tadapyā-
gamapūrvakam”</quote> । anidamprathamatā cāsyānāditvāt saṁsārasya śakyatē'va-
gantum । sēyamanapēkṣatā prāmāṇyahētuḥ । bhēdapakṣē sarvamidamasamañjasam ।
darśayati ca jñānapradhānavartī vēdaḥ acchidyāvabōdhakatvaṁ vēdasya ।
vēdāntāḥ katham ? <quote>“atha yadalpam, tanmartyam”</quote>; <quote>‘atha yadbha‍ūma,
tadamr̥tam’</quote>---iti । kiṁ tadalpam ? avacchēdaḥ । kalpanīyasyāvacchēdō
﻿<pb n="370"/>
dr̥ṣṭaḥ, na punastattvasya । <quote>“yāvadvācō gatam”</quote>---ityādi sarvamupapannārthaṁ
bhavati । anyathā hi virōdhaḥ syāt । virōdhē cāprāmāṇyam ।
tasmādēkānuguṇamidaṁ brahmarāśimāgamavidō vyācakṣatē । sō'yamāgamaḥ ।
tadidaṁ tattvam । ta imē brahmavidaḥ, ya ēvaṁ vijānatē । tasmānnivarta-
svaitasmādbhēdagrahāt saṁsārānupātinaḥ । nanu cātrāpi vr̥ddhavyavahāra-
vyutpattirnaivōpakārikā । āgamataścēdvikalpāḥ pravartantē, kiṁ vr̥ddhavyavahārēṇa ?
atha vr̥ddhavyavahāravyutpattyā avikalpitā nāgamavikalpān pratipadyantē;
﻿<pb n="371"/>
tadidaṁ bhēdavyavahārē'pi tulyam । athāgamata ēva vikalpāḥ pratipadyantē,
vr̥ddhavyavahāravyutpannā nimittāvagatiḥ kvōpayujyatē ? tasmādayamapi
bhēdapakṣaparyavasita ēva pakṣaḥ । athēdānīmayamaparaḥ prakāraḥ---jātiguṇa-
yōrivaikadravyanivēśādēkadravyasambandhaḥ pratīyatē; tadvajjātiguṇaśabdayōrapi
sannihitatayōccaritayōḥ tad‍dvārēṇaikārthatāvagamyata iti cēt, tanna; vyutpattau
nimittamātratayāvagatēḥ nimittamātratayaivāvagatiḥ prāpnōti । ēvamānarthakya-
﻿<pb n="372"/>
miti cēt; na hyānarthakyamarthāntarāvagatau hētuḥ । tasmādanarthaka ēvāyaṁ
vr̥ddhavyavahāranibandhanaḥ śabdārthayōrautpattikasambandhābhidhānaklēśaḥ । tasmāt
pūrvōktamēva kr̥takatvaṁ sāmayikatvaṁ vā sambandhasyēti sthitam । <quote>“yadyautpattikō
nityaḥ śabdaḥ sambandhaśca, tathāpi na cōdanālakṣaṇō dharmaḥ”</quote>---
iti vr̥ddhavyavahārasyānimittatāpratijñēyaṁ vaidikē vyavahārē; yathōktam ।
<quote>‘cōdanā hi vākyam । na hyagnihōtrāt svargō bhavatīti gamyatē’</quote>---iti
﻿<pb n="373"/>
vākyāt pratipattiryōktā, hētvabhidhānapātanikēyam । na cāyaṁ sāmudāyō
vr̥ddhavyavahārasiddhaḥ, yaḥ śrutau prayuktaḥ । tasmādanimittatā pūrvōktā asya
bhāṣyasyārthatayā varṇitā । <quote>“padāni hyamūni prayuktāni, ēṣāṁ
nityō'rthaḥ”</quote> iti vr̥ddhavyavahārē hi padānāmautpattikatvaṁ nimittatayā siddhaṁ
﻿<pb n="374"/>
tasminnēva naimittikē । iha punarnaimittikāntarāvagatāvasiddha ēva
nimittabhāvaḥ । kutaḥ ? aprayuktaḥ samudāyō yasmāt । ēvaṁ sati kr̥trimatva-
mupavarṇitam । <quote>“na ca padārthā ēva vākyārthaḥ”</quote>---iti parasparānanvayitāṁ
darśayati । parasparānvitatā hi viśēṣa ucyatē । <quote>“sāmānyē hi padaṁ
vartatē, viśēṣē vākyam”</quote>---ityanēna vyāvahārikī padavyutpattiranarthikē-
tyuktam । vistaraścātrōkta ēva pūrvam । <quote>“na ca padārthādvākyārthāvagatiḥ,
﻿<pb n="375"/>
asambandhāt”</quote> iti । nanvastyēva padārthānāṁ vākyārthēna sambandhaḥ,
tadanvayasyaiva vākyārthatvāt । na hi prayōgaśūnyā parasparānvitatā
śakyatē'vagantumiti pūrvōktānavagatiḥ ētadbhāṣyanibandhanā । <quote>“asati
cēt sambandhē kasmiścidarthē'vagatē'rthāntaramavagamyēta, ēkasminnavagatē
sarvamavagataṁ syāt”</quote>---ityapadārthanimittatvē vākyārthasya hētuḥ;
varṇitaścāyam । <quote>“aprayuktādapi vākyādasati sambandhē svabhāvā-
﻿<pb n="376"/>
darthāvagamaḥ”</quote>---ityanēnānubandhavinirmuktaṁ niyōgaikyaṁ vēdē darśayatīti
varṇitam । <quote>“śabdō dharmamātmīyaṁ vyutkrāmēt ; na caiṣa
śabdadharmaḥ, yadaprayuktācchabdādarthaḥ pratīyatē”</quote>---iti kāryānuvarti-
tāmanubandhānāmanubandhavinirmuktau darśayati ; yathōditam । <quote>“na hi
prathamaśrutāt kutaścana śabdāt kēcidarthaṁ pratiyanti”</quote>---iti
sāmānyatōdr̥ṣṭavirōdhaḥ pūrvōktaḥ । <quote>“tadabhidhīyatē---padadharmō'yam, na
﻿<pb n="377"/>
vākyadharmaḥ ; vākyāddhi prathamaśrutādapi pratiyantō dr̥śyantē”</quote>---iti ।
kathaṁ tarhyarthānavagatiḥ ? avagatērvidmaḥ---padārthamātravyutpattita ēva
vr̥ddhavyavahārō vēdārthāvagatau hētuḥ---ityupanyastamanēna bhāṣyēṇa prāguktamēva ।
<quote>“naitadēvam ; yadi prathamaśrutādavagacchēyuḥ, api tarhi sarvē'vagacchēyuḥ
padārthavidō'nyē ca ; na tvapadārthavidō'vagacchanti”</quote> iti । na hyaprayuktā-
﻿<pb n="378"/>
llōkē samudāyādarthō'vagantuṁ śakyatē । yattu padārthavidō'vagacchantīti,
tat sāmānyatōdr̥ṣṭabhrāntyā pūrvōktayā---iti mantavyam । <quote>“nanu ca
padārthavidbhirapyavagacchadbhirakr̥taka ēva vākyārthasambandhō'vagatō bhavati ;
padārthavēdanēna saṁskr̥tā avagamiṣyanti yathā tamēvārthaṁ dvitīyādi-
śravaṇēna”</quote>---iti । kimatra bhrāntyā ? āgamavikalpānuguṇyādvaraṁ nimittataiva
yathā vr̥ddhavyavahāra ēva dvitīyādiśravaṇam । ayaṁ pūrvōpavarṇitō'rthaḥ ।
<quote>“nēti brūmaḥ ; yadi vākyāntyō varṇaḥ pūrvavarṇajanitasaṁskārasahitaḥ
﻿<pb n="379"/>
padārthēbhyō'rthāntaraṁ pratyāyayati, ka upakārastadānīṁ padārthajñānādavakalpatē”</quote>-
iti pūrvōktamanimittatvaṁ vēdasya kalpanāyāmapi tulyamityasyārthaḥ । <quote>“nanvēvaṁ
saṁbhaviṣyati---sāmānyavācinaḥ padasya <quote>‘gauḥ’</quote> iti vā <quote>‘aśvaḥ’</quote> iti vā,
viśēṣakam <quote>‘śuklaḥ’</quote> iti vā <quote>‘kr̥ṣṇaḥ’</quote> iti vā padamantikādupanipatati yadā,
tadā vākyārthō'vagamyatē”</quote> iti । tadētat kāryaikyanibandhanaṁ yaduktam
arthayōriva buddha‍yēkatvōtpattihētutvam, tadupanyastam । <quote>“na hi ; kathamiva
<quote>‘gauḥ’</quote> iti vā <quote>‘aśvaḥ’</quote> iti vā sāmānyavācinaḥ padāt sarvagavīṣu sarvāśvēṣu
﻿<pb n="380"/>
ca buddhirupasarpantī śrutijanitā vākyānurōdhēna kutaścidviśēṣādapavartēta ?”</quote>
iti । nimittamātravyutpattērvyavahāravyutpattau padārthamātrāvagatiḥ prāpnōti,
na parasparānvayaḥ---iti prāguktamanēnōktam । arthanimittaṁ tvārtham,
na śābdam ; śābdaṁ tvidaṁ vicāryatē । tatra ca yāvatprayōgiṇyēva
﻿<pb n="381"/>
nimittatā uktā । na ca prayōgavyutpattau padārthāntaravyāvr̥ttyā padasya
svārthanimittatā dr̥ṣṭā, yēna padāntaraprayōgāt sarvagavīṣu pratyayō vyāvr̥ttaḥ
śabdāt---iti śakyatē vak‍tum । nanvēvaṁ satyānarthakyaṁ bhaviṣyati ।
bhavatu; na hīdamānarthakyamarthāntaraparatayā kalpayituṁ kṣamam; ānarthakyamēva
hi tanna syāt । tasmāt kr̥trimaḥ sambandhaḥ । pratyastamitamanapēkṣatvam ।
samarthitaścāyaṁ hētuḥ---vākyātmakatvāt kr̥takō vēda iti ।।</p>
﻿<pb n="382"/>
<p><quote>“tadbhratānāṁ kriyārthēna samāmnāyō'rthasya tannimittatvāt ।”</quote> atrōcyatē
---syādanupāyatvaṁ vr̥ddhavyavahārasya, yadi padārthānyatvaṁ syāt;
āvāpōddhārataiva kēvalamanyā । katham ? vaidikalaukikayōḥ padārthayō-
ranyatvānavagatēḥ । kimidaṁ pratyuktaṁ punarucyatē ? parasparānvayō hi padārthānāṁ
vākyārtha ityuktam । na padārthāḥ; tasmānna padārthapratyabhijñānamanvayahētuḥ ।
﻿<pb n="383"/>
pramāṇāntaraṁ ca nāstyasmin prayuktamityuktam । tataḥ prayōgaśūnyō'nvayō
nirbījaḥ । padapadārthānabhijñō mātr̥priyō bhavān । kathamanabhijñaḥ ?
pādārthāstāvannāvyatiṣaktāḥ kvacidupalabhyantē, antatō'styarthēna । tataḥ
kim ? idaṁ tataḥ । tatpratipattayē hi śabdārthavyavahāraḥ ।
﻿<pb n="384"/>
vyavahārē caṁ yathāvyatiṣaṅgamēvāvāpōddhārau । tasmāt vyatiṣaktārthābhidhānam,
﻿<pb n="386"/>
vyatiṣaktēnāvagatērvyatiṣaṅgasya । kimēvaṁ bhaviṣyati ? nānanvitābhidhāyī
śabda uktō bhaviṣyati । tataśca kāryābhidhāyitā lōkē niyōgasyāvagatā ।
﻿<pb n="387"/>
<quote>“ācāryacōditaḥ karōmi”</quote>---iti hi darśitam । nanu ca prēṣaṇādayō'-
pyavagamyantē lōkē । upādhayō hi tē, na śabdārthāḥ । kēna punaramī upādhayō
nāma ? upādhayō hi taṭasthāḥ prayōgadarśanamātrācchabdārthaṁ viśēṣē'vasthāpa-
﻿<pb n="388"/>
yanti yathā dr̥tiharyabhidhēyasya paśutvam । ēvamasau niyōgaḥ samahīnajyā-
yōbhiḥ prayujyamānaḥ prēṣaṇādivyapadēśaṁ labhatē । pravartakatvaṁ tu śabdārthaḥ,
sarvatrāparityāgāt । atō niyōgābhidhānamidam । niyōgābhidhānē ca sati
tatsādhanavyatiṣaṅgō'vagamyatē । sādhanābhidhānē ca sādhyavyatiṣaṅgaḥ । ata
idamuktam-tadbha‍ūtānāṁ ātmīyēṣvarthēṣu vyasthitānāṁ vyatiṣaṅgāvagatērnimittatva-
mupapadyata iti । nanu ca prayōgē satyētadyuktaṁ vak‍tum । kēna vōktamaprayōgē
satīti ? ēvaṁbhūtēṣu hi dr̥ṣṭō laukikaḥ prayōgaḥ; vaidikā api ta ēva ।
atastathābhūtēṣvēvāyaṁ prayōgaḥ । ēvaṁ tarhi nimittatō naimittikāvagatiḥ ।
﻿<pb n="389"/>
manda ! maivam, kathanōpāyō'yam; na hyanvitō'nvayaśūnyaḥ śakyatē prati-
pattum । ta ētē'nvitāḥ padārthāḥ; ēṣāmabhidhānāni padāni; tadidaṁ vākya-
padīyam । anyathā hyavagamyamānaḥ padapadārthavivēkō'pahnutō bhavati, avidya-
mānaḥ pratipannaḥ । tasmānna kāryatastāvadvākyavākyārthayōḥ padapadārthābhyā-
manyatvaṁ kalpayituṁ kṣaṇā prajñā । pratyakṣatastu bhēdāvagamān‍nāstyēkatvamityuktam ।
﻿<pb n="390"/>
ataḥ kriyārthēna samāmnāyaḥ । nanu ca nāvaśyaṁ kriyārthēnaivāmnānaṁ lōkē । asti
tāvat kriyārthatā vēdē; tadviṣayamidamadhikaraṇaṁ bhaviṣyati । kiṁ na laukika-
viṣayamidamadhikaraṇam ? kiṁ vā manyatē bhavān ? nyāyābhidhānasāmyāt
sarvatrēti manyāmahē । bhavatu sarvatra । nanu ca kriyārthēna---ityavyāpakam ।
﻿<pb n="391"/>
vyavahārakriyaivēyaṁ kriyēti matvā śāmyatu bhavān । ataḥ siddham <quote>“arthasya
tannimittatvāt”</quote> iti vaidikānāṁ sanimittatvam । <quote>“tēṣvēva padārthēṣu”</quote> iti
anvitēṣvityarthaḥ । kutaḥ ? nānapēkṣya padārthān pārthagarthyēna vākyārthaḥ pratīyatē ।
na cēt pratīyatē, kasya vākyaṁ pramāṇatayā kalpayiṣyatē ? nanu cānvayō
na padārthaḥ; sa ca vākyārthō bhaviṣyati । ataścārthādvākyamapi
﻿<pb n="392"/>
padēbhyō'nyaditi gamyatē । <quote>“nanvarthāpattiḥ”</quote> ityanēnēdamuktam । <quote>“tanna,
arthasya tannimittatvāt”</quote> ityanvitābhidhānēna kathitō'syārthaḥ---arthā-
pattirnāstīti । <quote>“api cānvayavyatirēkābhyāmētadavagamyatē; bhavati hi
﻿<pb n="393"/>
kadācidiyamavasthā mānasādapacārāduccāritēbhyō'pi padēbhyō na padārthā
avadhāryantē; na tadānīṁ niyōgatō vākyārthamavagacchanti । na ca
niyōgatō vākyārthaṁ nāvagacchēyuḥ, yadyasya pārthagarthyamabhaviṣyat; niyōga-
tastu nāvagacchanti”</quote> iti । kimanēnānuktamuktam ? na khalu kiñcit;
pratijñātārthasyānanyatvamēva; tatsiddhayē hēturupanyastaḥ । katham ?
yadyasaṁsr̥ṣṭapadārtha ēva vākyārthō'vagamyatē, vyutpattimātraṁ padārthāvagatiḥ;
kasmāt vyutpattyavamarśaśūnyamapi kadācijjñānaṁ na bhavati nirūḍha-
vyavahārasya, yathā dhūmānmahānasādipradēśāvamarśaśūnyamagnijñānam ? na ca
vākyārthē nirūḍhavyavahārasyāpyēvaṁrūpāvagatirdr̥ṣṭā । atō na nimittatayā
﻿<pb n="394"/>
padārthā avadhāryantē । kiṁ tarhi ? naimittikatayaiva । kiṁ punaḥ kāraṇaṁ
nirūḍhavyavahārasya nimittānapēkṣā naimittikāvagatiḥ ? pracitasaṁskārō hi
nāvaśyaṁ nimittavyāpāramapēkṣatē; andha ivābhyastapadavīkō na tadīkṣaṇamapē-
kṣatē । atra punaḥ sarvadā tadapēkṣaṇāt tadēva pramēyamityucyatē । ēvaṁ tarhi
<quote>“padārthēbhyō vākyārthapratyayaḥ”</quote> iti kathamayaṁ vyatirēkaḥ? ēvamayaṁ vyatirēkaḥ
---anvitēbhyō'nvayapratyaya iti । <quote>“api ca antarēṇāpi padōccāraṇaṁ yaḥ
śōklyamavagacchati, avagacchatyēvāsau śuklaguṇakaṁ dravyam”</quote> iti ।
﻿<pb n="395"/>
kimanvayavyatirēkabhāṣyaśēṣamēvaitat ? ōmityucyatē । tatra ca padārthasya
vyatirēkadarśanam, iha cānvayasya । satyamēvam; na tvētāvanmātramēva ।
kimatiricyatē ? idamatiricyatē---yadi hi vyutpattau padānāṁ padārthamātra
ēva vyutpattiḥ, tadā ananvitapadārthadarśanē tatsmaraṇānupapattiḥ, smaryatē ca ।
ataḥ siddhamanvitābhidhānam । <quote>“nāsya padasamudāyēna saha sambandhaḥ”</quote>
﻿<pb n="396"/>
iti । na samudāyabhūtānāṁ prāmāṇyam । kiṁ tarhi ? anvayavyatirēkasamadhi-
gamyasvārthavyāpr̥tānāmēva । <quote>“yattu śrautaḥ padārthō na vākyānurōdhēna kutaści-
dviśēṣādapavartitumarhati”</quote> iti । kathaṁ punarvyutpattiśūnyaivāvagatiḥ śakyatē'-
bhidhātumityabhiprāyaḥ । parihārastu---satyamēvamētaditi । vyavahārārthatvāt
﻿<pb n="397"/>
prayōgasya viśēṣātmakatvācca vyavahārasya anvitāvagatirēva tadarthā-
nām; nānvitārthāntarasmaraṇam, vyavahārānaṅgatvāt । tadidamuktam---
<quote>“yaścārthādarthaḥ, na sa cōdanārthaḥ”</quote> iti । na cēdānīṁ tadavivakṣita-
miti pratīyamānasyāpi śabdāt avivakṣitatvaṁ śakyatē vak‍tum ।
﻿<pb n="398"/>
gamyatē ca śabdānnimittāt aśabdārthaścēti kimidam ? śabdāntarābhidhēyatayā
smaraṇāt, smr̥tēścāprāmāṇyāt । ataḥ śabdanimittatāpi bhrāntairēvōditā
pratyakṣādīnāmiva smaraṇīyē । ēvaṁ ca guṇāntarapratiṣēdhō na śabdārtha
iti kalpitanimittaparihārāt parihr̥tam । <quote>“api ca prātipadikādu-
ccarantī dvitīyādivibhaktiḥ”</quote> iti । anvitārthamēva prātipadikaṁ smaranti;
﻿<pb n="399"/>
yataḥ karaṇavācinaḥ prātipadikāt tr̥tīyāṁ vidadhati । vibhaktayaśca
parasparānvayapratipādikāḥ prayōgāntarasmr̥tasyārthasyānvayitāṁ śrutyaiva darśayanti ।
atō'bhyuccayōpapattiriyam । pratyuktamanumānam <quote>‘kr̥takatvāt’</quote> iti vr̥ddha-
vyavahārasya nimittatōpapattyā । <quote>“api ca”</quote> ityanēna pūrvōktasambandhakara-
ṇāśaktiṁ darśayati ।।</p>
﻿<pb n="400"/>
<p>lōkē punaḥ pramāṇāntarapramitaviṣayatayā yuktaiva, tatpūrvakatvāt
śabdavyavahārasya । <quote>“tasmāt padēbhya ēva padārthapratyayaḥ, padārthabhyō
vākyārthapratyayaḥ”</quote> iti vyākhyātam । tasmādupapannaṁ vr̥ddhavyavahāra-
﻿<pb n="401"/>
nimittamautpattikatvaṁ sambandhasya, vēdavākyārthapratipattihētutvaṁ ca ।
vilambatē---ityādayastu śabdapratyabhijñayaiva; abhidhānē hi sa dōṣaḥ ।
samāsādīnāṁ tu tatra tatra parihārō'bhidhīyatē ।।</p>
<p><quote>“vēdāṁścaikē sannikarṣaṁ puruṣākhyāḥ”</quote> । <quote>“padavākyāśrayaḥ”</quote> iti ।
vibhāgābhidhānādavibhaktakāryatvācca vivēkaḥ । yaduktam <quote>“asmaraṇāt”</quote> iti,
﻿<pb n="402"/>
tat viruddhaṁ samākhyayā । kiṁ kāryanibandhanaivēyaṁ samākhyā ? bāḍham; asādhāra-
ṇēna hi vyapadēśō bhavati, sādhāraṇaṁ ca pravak‍tr̥tvam । kathaṁ tarhi---<quote>“kr̥tē
﻿<pb n="403"/>
granthē”</quote>, <quote>“tēna prōktam”</quote> iti ca sūtradvayaṁ bhagavataḥ ? prōktavacanamayuktam,
<quote>“samarthānām”</quote> iti virōdhāt । tasmāt kāryataiva vēdasyāvagamyatē ।।</p>
<p>kēyaṁ kāryatā nityatvācchabdānāmautpattikatvācca sambandhasya ?
pramāṇāntarāpēkṣitā । tathā ca tadanurūpaṁ vēdavacō dr̥śyatē---<quote>“babaraḥ
prāvāhaṇiḥ”</quote> ityēvamādi । atrōcyatē---syādētadēvam, yadyanyathā
﻿<pb n="404"/>
asādhāraṇavyapadēśō nōpapadyatē । prakarṣādapi hyasādhāraṇavyapadēśō dr̥ṣṭō
lōkē; yathā bādarāyaṇēna vēdaprāmāṇyaṁ samākhyāyatē । ata ēva sūtradvayapraṇayanaṁ
bhagavataḥ pāṇinēḥ । <quote>“samarthānām”</quote>---iti cāvirōdhaḥ ।।</p>
﻿<pb n="405"/>
<p>yaduktam <quote>“babaraḥ prāvāhaṇiḥ”</quote> iti, sthitē prāmāṇyē guṇavādaṁ
vakṣyati । vakṣyamāṇamēva ca bhāṣyakārēṇātra vyākhyātam । kimartham,
<quote>‘vakṣyāmaḥ’</quote> iti nōktaṁ ca ? asambaddhatvōpanyāsārtham---na śakyatē
﻿<pb n="406"/>
jyōtiṣṭōmādiṣu vidhyuddēśēṣu kalpayituṁ tat; ēkavākyatvācca <quote>“vanaspatayaḥ”</quote>
﻿<pb n="407"/>
ityēvamādīnām ? <quote>“api ca avigītaḥ suhr̥dupadēśaḥ”</quote>---iti sārvajanīna-
maviparyayaṁ darśayati । tasmāccōdanaiva pramāṇaṁ dharmasyēti sthitaḥ
pratijñārthaḥ ।।</p>
<p>।। iti br̥hatyāṁ prathamādhyāyasya prathamaḥ pādaḥ samāptaḥ ।।</p>
