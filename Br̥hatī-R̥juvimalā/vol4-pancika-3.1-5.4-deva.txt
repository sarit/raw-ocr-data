<pb n="r625"/>
<head>ऋजुविमला</head>
<p><b>अथातः शेषलक्षणम्</b> । अत्र भाष्यम्-नानाकर्मलक्षणं वृत्तमिति । तदनुपपन्नम् ।
न हि द्वितीयेऽध्याये नानाकर्मलक्षणं वृत्तं अपि तु नानाशास्त्रलक्षणमित्याशङ्क्याह---<b>नानाकर्म-
लक्षणं वृत्तमिति</b> । <b>कर्मानुबन्धभेदाच्छस्त्रभेदः अतश्शास्त्रभेदलक्षणं वृत्तमित्यर्थः</b> ।
अस्यार्थः-साध्यानुबन्धभेदाभ्यां शास्त्रभेद उक्तः । तत्सिध्यर्थं चानुबन्धभूतकर्मभेदः प्रतिपादितः
अतो नानाकर्मलक्षणं वृत्तमिति शास्त्रभेदहेतुभूतनानाकर्मलक्षणवृत्तताभिधाने फलत इद-
मेवोक्तं भवति शास्त्रभेदलक्षणं वृत्तमिति । कर्मणो नियोगस्यानुबन्धावच्छिन्नत्वाच्छास्त्रभेदो
भवति । अतो नियोगानुबन्धभूतेन कर्मभेदेन शास्त्रभेदसिद्धेः शास्त्रभेदलक्षणं वृत्तमित्येवं
फलत उक्तं भवति । <b>ननु शास्त्रभेदे सत्यैदमर्थ्यमङ्गप्रधानानां न सिद्ध‍यति</b> न हि
भिन्नशास्त्रप्रमेयाणां दर्शपूर्णमासज्योतिष्टामाद्यपूर्वाणां परस्परभङ्गाङ्गित्वमस्ति । तेन हेतु-
हेतुमद्भावस्तावन्नास्ति, किन्तु वैपरीत्यमेवेति यावत् ।</p>
<p>उत्तरम्---<b>विनियोगतः कर्मभेद उक्तः</b> । परस्परं पदार्थानां विनियोगतः क्रिया-
कारकगुणगुण्यादिरूपेण सम्बन्धादनुबन्धभूतकर्मणो भेद उक्तः । एतदुक्तं भवति
---विनियोगनिबन्धनमनुबन्धभेदमाश्रित्य शास्त्रभेद उक्तः । तन्निबन्धने च शास्त्रभेदे सत्यपि
सिद्ध‍यत्येवाङ्गप्रधानभावः । सम्प्रति विनियोगशब्दभैदमर्थ्यलक्षणसंबन्धपरं मत्वा चोदयति
<note>(1) अत्र भाष्यं न मुद्राप्यते । पुनानगरमुद्रितशाबरभाष्यगता पुटसङ्ख्या
भाष्योदाहरणस्थलेषु प्रदर्श्यते ।</note> <note>(1) पुट. 647</note>
﻿<pb n="r626"/>
---<b>नन्विदानीमेव विनियोगश्चिन्त्यते कथं विनियोगतोभेदः</b> यावता <b>भेदे सति विनियोगः
अत एव च भेदलक्षणं वृत्तमिति हेत्वर्थतयैव भेदलक्षणोपन्यासः शेषलक्षणस्य</b> ।
संप्रति विनियोगशब्दस्य स्वाभिमतमर्थं प्रकटयति---<b>सत्यं हेत्वर्थतयोपन्यासः सत्यञ्च
भेदाद्विनियोगः तथापि शास्त्रभेदोऽपि विनियोगत एव किन्त्वसौ विनियोगः पदनिमित्तकः</b>
न कार्यनिमित्तकः । <b>किमिदं पदनिमित्तक इति ? प्रतिपत्तौ हेतुः पदनिमित्तकः</b> वाक्यार्थ-
प्रतिपत्तौ हेतुः सम्बन्धः पदनिमित्तकः । वाक्यार्थो हि परस्परान्वितपदार्थरूपः प्रतीयते
परस्परान्वयः पदार्थानां पदनिमित्तकः । अन्वितेषु स्वार्थेषु बोध्यमानेष्वन्वयोऽर्थगृहीत इति
तद्भूताधिकरणे दर्शितं स्पष्टयति---<b>पदार्थानां संबन्धप्रतिपत्तिनिमित्तक इत्यर्तः</b> । पदार्थानां
संबन्ध1प्रतिपत्त्या गृह्यत इत्यर्थः। <b>यस्त्वयं तृतीये चिन्त्यते स</b> परस्परसंबन्धप्रतिपत्तिपूर्वकः
<b>कार्यनिमित्तकः</b> । ग्रहं सम्मार्ष्टीति क्रियाजन्यफलसंबन्धितामात्रेण पदनिमित्तकः सम्बन्धः ।
शेषशेषिभावस्तु ग्रहसम्मार्गयोः कार्यनिमित्तकः । कार्यान्तरोपयोगितया हि ग्रहाणां तान्
प्रत्येव सम्मार्गस्य शेषत्वम् । अतः पदनिमित्तकपदार्थसंबन्धेन <b>वाक्यार्थभेदेन शास्त्रभेदे
सति भिन्नानां वाक्यार्थानां परस्परं शेषशेषिचिन्ता शेषलक्षणमित्युच्यते । ननु व्रीहीन्</b>
<note>(1) A. संबन्धिनि प्रतिपत्त्या गृह्यत इत्यर्थः</note>
﻿<pb n="r627"/>
<b>प्रोक्षतीति पदार्थानामपि परस्परं शेषशेषिचिन्ता</b> यदि वाक्यार्थानामेव परस्परं शेषशेषि-
भावश्चिन्त्यते तदा शास्त्रभेदः शेषलक्षणस्य हेतुर्भवेत् न त्वेतदेकान्ततोऽस्ति । पदार्थानामपि
परस्परं शेषशेषिभावचिन्तनात्1 । <b>अश्रवणम्रापराध्यते भवतः । व्रीहिभिर्यजेतेत्यनेन
सहास्य शेषशेषिचिन्ता, न पुनर्व्रीहिपदार्थमात्रतयैव</b> । व्रीहिर्भियजेतेत्यनेन विनियोग-
शास्‍त्रेण ये व्रीहयो यागे करणतया प्रतिपादिताः शास्‍त्रार्थीभूताः तैः सह प्रोक्षणस्य शास्‍त्रार्थीं2-
भूतस्य शेषशेषिचिन्तेति । यदि शास्‍त्रार्थानां सतां शेषशेषिचिन्ता, <b>किमिति तर्हि
शेषलक्षणमित्युच्यते</b> । यदि तावत् पदार्थानामेव शेषशेषिता स्यात् तदा व्रीहीन् प्रोक्षतीति
प्रोक्षणं प्रथममेव व्रीहिशेषतयैव प्रतिपाद्यत इति शेषप्रतिपत्तिपरत्वाच्छेषलक्षणमेवेदं स्यात् ।
शास्‍त्रार्थीभूतयोस्तु पश्चात् कार्यनिमित्तकः शेषशेषिभाव इति द्वयोः शास्‍त्रप्रमितयोः शेषशेषि-
भावः कार्यनिमित्तक इति न शेषलक्षणमेवेदं स्यात् अपि तु शेषिलक्षणमपीति । <b>उत्तरम्
---विनियोज्यो हि शेषः, तद्विषयाणि च श्रुत्यादीनि, तस्माच्छेषलक्षणमित्युच्यते</b> ।
यो हि विनियुज्यतेऽङ्गत्वेन प्रतिपाद्यते स शेषः । श्रुत्यादीन्यपि तद्विषयाणि तत्प्रतिपादकान्येव,
न शेषित्वप्रतिपादकानि । तथा हि---व्रीहीन् प्रोक्षतीत्यनेन शास्‍त्रेण शास्‍त्रान्तरप्रतिपादितान्
व्रीहिन् प्रति शेषत्वेन प्रोक्षणं प्रतीयते न शेषितया । यदपि व्रीहिभिर्यजेतेति शास्‍त्रं तदपि
यागशेषतयैव व्रीहीन् प्रत्याययति न प्रोक्षणादिकं प्रति शेषितया । अतः शेषतयैव सर्वत्र
चोदनालक्षणोऽर्थः । चोदनालक्षणार्थविचारश्च मीमांसाशास्त्रान्तर्भूत इति । तस्माच्छेषलक्षण-
मित्युच्यते । यदि तर्हि शेषतयैव चोदनालक्षणं <b>शेषिपरिज्ञानं तर्हि किं निमित्तं ?
प्रमाणान्तरनिमित्तकं तत्</b> यदा हि चोदनया व्रीह्यादीन् प्रति प्रोक्षणादयः शेषतया ज्ञापिताः
<note>(1) A. निरूपणात् (2) A. एकार्थीभूतस्य</note>
﻿<pb n="r628"/>
तदैवार्थात् व्रीह्यादीनामपि शेषित्वं परिज्ञात भवति । कस्मात् पुनर्न शेषिता चोदनालक्षणेत्यत्राह
---<b>लक्ष्यते हि शेषी शेषप्रतिपत्तौ न प्रतिपाद्यते</b> । यत्प्रतिपादनपरो हि शब्दः स शब्दार्थः
व्रीहीन् प्रोक्षतीत्यादिवाक्यानि च व्रीहिशेषभूतप्रोक्षणप्रतिपादनपराणि प्रोक्षणादीनामेव विधी-
यमानत्वात् व्रीहीणां तूद्दिश्यमानत्वात् । <b>अतो युक्तं शेषलक्षणम् । यद्यवं</b> यदि यो
विनियुज्यते स शेषः तदापि <b>विनियोज्यः शेष इति वक्तव्यम् । किमिदं शेषः परार्थत्वा-
दित्युच्यते</b> । परिहरति---<b>उक्तमस्माभिः पदनिमित्तकोऽपि विनियोगो विद्यत इति</b> ।
यदि विनियोज्यः शेष इत्युच्यते तदा पदनिमित्तकोऽपि विनियोगो विद्यत इति तद्योगेनापि
शेषता स्यात् । <b>अतः कार्ये विनियोज्यः शेषः कथं स्यादिति परार्थत्वादित्युक्तम्</b> ।
कार्ये विनियोज्यः संबन्धित्वेन प्रतिपाद्यमानो यः स शेषः इति कथं नाम ज्ञायेतेत्येवमर्थं
शेषः परार्थत्वादित्युक्तम् । कथं पुनः परार्थत्वादित्युक्ते यस्य कार्ये विनियोगः स एव प्रतीयत
इत्यत आह---<b>यस्य कार्ये विनियोगः</b> संबन्धः <b>स तदर्थ एव भवति । अतः</b> कार्ये
विनियोगस्वीकरणाय <b>परार्थत्वादिति लक्षितम्</b> । कस्मात् पुनर्यस्य कार्ये यस्य विनियोगः
तस्य कार्यार्थतैव भवति । तत्राह---<b>न कार्यं परार्थं भवितुमर्हति कार्यमेव हि तन्न
स्याद्यद्यन्यार्थम्</b> । अस्यार्थः-सर्वो हि संबन्धो गुणप्रधानभावमन्तरेण न संभवति । तत्र कस्य
गुणता कस्य प्रधानतेति चिन्तायां यत् कार्यं तन्न तावद‍्गुणभूतं कार्यत्वावगमविरोधात् । यत्त्व-
कार्यभूतमपरं तत् कार्यार्थमिति युक्तम् । अतस्तत्र पुरुषस्य नियोपः/?/ कार्यार्थत्वेनावगम्यते ।
﻿<pb n="r629"/>
अतो यस्य नियोगेन सह साक्षात्संबन्धः प्रतीयते स नियोगार्थः यस्य च तेन साक्षान्नियोग-
संबन्धेनार्थान्तरेण संबन्धः सोऽपि तदर्थ एव । तस्यापि कार्यार्थत्वेन कार्यत्वात् । एवमपर-
स्यापि तत्सम्बन्धिसंबन्धस्य तादर्थ्यमूहितव्तम् । अतः शेषः परार्थत्वादित्यस्यायमर्थः---कार्ये
यस्य विनियोगः स शेषः परार्थलक्षणः । तस्येदं लक्षणमुच्यते । न पुनरुपयुक्तेतरस्य ।
केन पुनर्हेतुना कार्ये विनियोज्यलक्षणः शेषो ज्ञायते ? परार्थत्वात् कार्येण सह संबन्धावगमात् ।
अत्रेदं व्युत्पाद्यम् । अन्वितपदार्थात्मकत्वाद्वाक्यार्थस्य परस्परक्रियाकारकभावदिमात्रात्मकत्वा-
द्वाक्यार्थस्य परस्परक्रियाकारकभावादिमात्रात्मकत्वाच्चान्वयस्य पदार्थानां शेषत्वोत्पत्तौ हेतुर्नास्ति ।
अतो लक्षणारम्भो निर्विषय1 इति पूर्वः पक्षः । कार्यसंबन्धस्यैवान्यथाऽनिर्वाहात् शेषतोच्यते
ततो लक्षणमारम्भणीयमिति राद्धान्तः । ग्राहकव्युत्पत्तिः पुनरनुपयोगिनीति नात्र व्युत्पाद्यते ।
शेषित्वाभिमतस्य हि कार्यतैव कार्यप्रतियोगिनः शेषस्य शेषत्वे हेतुः न विनियोज्यस्य ग्राहक-
गृहीततापि । अत आधानादीनामपि विनियोगसिद्धिः । ग्राहकेण पुनरगृहीतानां विनियोगे
प्रतिप्रकरणं व्यवस्था न सिद्ध‍यतीति सप्तमाद्य एव ग्राहको व्युत्पाद्यः । तथा चाह---<q>“न च
षट‍्केणाप्ययमर्थो निरूपितः । सम्बन्धमात्रपर्यवसायात् । उभयथा च सम्बन्धोपपत्तेः”</q> इति ।
यत एव च कार्ये विनियोगो यस्य स तदर्थ एव भवति । <b>अत एव गर्भदासदृष्टान्तो
भाष्ये</b> । अन्यथा गर्भदासतुल्यता निष्प्रमाणिका स्यात् । <b>ननु परार्थतामात्रं परार्थशब्दे-
नोच्यते किमिदमत्यन्तपरार्थ इति</b> । अत्यन्तशब्दाभावे कथमत्यन्तार्थो लभ्यत इत्यर्थः ।
<b>उच्यते---अत एवात्यन्तपरार्थः यस्मात् परार्थतामात्रतैवोच्यते</b> यदि परार्थशब्देन परार्था-
परार्थाभिधानं स्यात् तदाऽत्यन्तपरार्थता न लभ्येत । अतः परार्थशब्दस्तु परार्थतामात्रं ब्रूते
इति । <b>अतः साधु विवृतम्</b> । एव सम्बन्धभाष्यं व्याख्याय प्रसक्तानुप्रसक्तं परिसमाप्य
<note>(1) A. निष्फलः</note>
﻿<pb n="r630"/>
प्रकृतं व्याचष्टे---<b>कः शेषः केन  हेतुना शेष इति । किमिदं प्रश्नद्वयं ? केन हेतुना शेष
इत्येतावद्‍वक्तव्यं । सिद्ध‍यति हि परार्थत्वाच्छेष</b> इत्येतावताऽभिमतम् । <b>उच्यते---स्यादे-
तदेवं यदि सिद्धवदभिधानं हेतोः स्यात् हेतुरप्यत्र कथनीय एवेत्यदोषः</b> । अस्यार्थः ।
यदि शेषत्वे परार्थत्वमेव हेतुरिति सिद्धम् स्यात्तदा कः शेष इति प्रश्नोऽनर्थकः स्यात् ।
यतस्तु हेतुरप्यत्र कथयितव्यः । न च साध्यमनभिधाय हेतुरभिधातुं शक्यत इति साध्य-
विशेषनिर्धारणायार्थवानयं प्रश्नः । यत एव साध्यपुरः सरमेव हेतोरभिधानं <b>अत एव को
धर्मः कथं लक्षणश्चेत्युक्तम्</b> । ननु च शेषः परार्थत्वादिति साध्यभेदो3 निर्दिष्ट एव ।
न च शेषशब्दस्यार्थो न प्रसिद्धः, । तदाह---<b>किं पुनः सिद्धस्य कथने प्रयोजनम् ?</b>
उत्तरम्---<b>उपयुक्तादन्यो यः स शेषः इत्येवमादिनिवृत्त्यर्थम्</b> । अथातः शेषलक्षण-
मित्येतावत्युक्‍ते उपयुक्‍तादन्यो यः स शेष इत्येवमाद्यपि प्रतीयेत । न च तादृशस्य
परार्थता हेतुः । अतो हेतुविशेषाभिधानाय साध्यविशेषं वक्‍तुं प्रश्नोऽप्यर्थवान् । <b>कथं च
विनियुज्यत इति ? कोऽयं प्रश्नः ? केन विनियुज्यत इति वक्तव्यम् । किमिदं
कथं च विनियुज्यत इति</b> ।</p>
<note>(1) P. 652 (2) P. 652 (3) A. साध्यविशेषो</note> 
﻿<pb n="r631"/>
<p><b>अत्राभिधीयते---केन विनियुज्यत इत्येतावत्युच्यमाने श्रुत्यादिव्यापार एव तु
केवलं पृष्टः कथितश्च</b> भवति । न पुनः <b>सविनियोगकानां श्रुत्यादीनाम्</b> ।
भवत्वेवं तथापि को दोष इत्यत्राह---<b>न च नियोगशून्यानि श्रुत्यादीनि शेषतामापादयितुं
शक्‍नुवन्ति</b> 1कार्याभावे सक्‍तृन् जुहोतीतिवत् । <b>कार्यनिमित्तं च पारार्थ्यमित्युक्तम् ।
अतः कथं च विनियुज्यत इत्युक्तम् । सहेतुकविनियोगसिद्ध‍यर्थम्</b> । कार्यरूपत्वेन
हि शेषिणः शेषस्य तत्र विनियोगः न पुनः श्रुत्यादिमात्रेण । यत एव च नियोगव्यापारवशेन
शेषत्वमवगम्यते । <b>अत एव च श्रुत्यादीनि च विनियोगे कारणानीत्युक्तम् । न पुनः
श्रुत्यादिभिरिति</b> । कारणमात्रता श्रुत्यादीनां न साधकतमतेत्यर्थः । श्रुत्यादीनि च विनियोगे
कारणानीत्यत्रापि कथमित्यनुषङ्गाद्योज्यम् । <b>एतेषां च बलवदबलवत्तेत्यत्रापि कथ-
मित्यनुषङ्गो वक्‍तव्यः</b> । एतदुक्‍तं भवति---कः शेष इति उपयुक्‍तेतरो वा, अवयवो वा,
परार्थो वा ? तत्रोत्तरं परार्थः शेष इति । केन हेतुना शेषो भवतीति परार्थत्वेन
कार्यसंबन्धित्वेन शेषो भवतीत्युक्तम् । कथं च विनियुज्यते ? केन प्रकारेण शेषभावोऽवगम्यत
इत्यर्थः । उत्तरम्---श्रुत्यादिसचिवकार्यबलेन । श्रुत्यादीनि च विनियोगे कारणानीति । कथ
श्रुत्यादीनि विनियोगज्ञानोत्पत्तौ साहाय्यं यान्तीति । द्वारविशेषसमर्पणेनेत्युत्तरम् । द्वयमप्येतत्
प्रत्यधिकरणं वक्ष्यते । तेषां च कथं बलवदबलत्तेत्यत्र श्रुतिलिङ्गाधिकरणे उत्तरं भविष्यति ।
<note>(1) G. कार्याभावात्</note>
﻿<pb n="r632"/>
कार्यत एव शेषतोपपद्यते । कार्येणैव श्रुत्यादिसचिवेन ज्ञायत इति तत्त्वार्थः । <b>एब ताव-
ल्लक्षणार्थः । नैतावता विना शेषपरिज्ञानसिद्धिः । अन्यदपि साधनसिद्ध‍यर्थं किञ्चिदुपो-
द्धातादिभिः शेषः परार्थत्वादिति सभाष्यं सूत्रं व्याख्यातमेव पूर्वम्</b> । अतो न व्याख्यायते ।
<b>अथ तत्र किं वृत्तम् ? यैस्तु द्रव्यं चिकीर्ष्यते</b> इत्यादि भाष्यं तदनुपपन्नम् । अनेन
भाष्येण पुनः पौनरुक्त्य2मिवाशङ्क‍यते तच्चानुपपन्नम् । तत्र द्रव्यगुणादीनां शेषत्वस्या-
प्रतिपादितत्वात् । अथ संस्कारस्य तत्र 3शेषता प्रतिपादितेति एवमपि तेषामर्थेन पौनरुक्त्यम्
ततश्च तत्रैवेदं युक्‍तं वक्‍तुम् । सर्वेषां हि शेषत्वे तत्रोक्‍ते अत्र शेषत्वप्रतिपादन-
प्रतिज्ञाक्षेपो युक्त इत्याशङ्क्याह---<b>यैस्तु द्रव्यं चिकीर्ष्यते गुणस्तत्र प्रतीयते इति । उक्‍तं
शेषलक्षणं मन्वानस्येदं चोद्यम्</b> । एतदुक्‍तं भवति-संस्कारस्य शेषत्वं तत्रोक्‍तम् । तेना-
विशेषेण 4इदमयुक्‍तं वक्‍तुम् अथातश्शेषलक्षणं वक्ष्याम इति । उत्तरभाष्यम् <q>“तत्रा-
पूर्वार्थता व्यावर्तिता”</q> इति तदनुपपन्नम् । संस्काराणामप्यपूर्वार्थत्वादिति; अतो व्याचष्टे
<b>उत्तरं तु नियोगविषयता तत्रापनीता शेषत्वं तु इहैव सर्वेषां प्रतिपाद्यते</b> । इदानीमाक्षि-
पति---कोऽयंविनियोगविषयत्वापन्हवः अयुक्‍त इत्यर्थः । कुतः ? <b>न च विनियोग-
शून्यानि श्रुत्यादीनि शेषतामापादयितुं शक्‍नुवन्तीत्युक्तम्</b> । चशब्दो हिशब्दस्यार्थे
<note>(1) P. 649</note> <note>(2) R. मित्याशङ्क‍यते ।</note> <note>(3) R. स्य प्रति</note> <note>(4) इदमुक्‍तंवक्‍तुं</note>
﻿<pb n="r633"/>
यस्य हि नियोगः कार्यः तत्र पुरुषो नियुज्यते । अतः तदभ्युपगमेनैव नियोगविषयताप्वस्तीति
मन्यते । <b>तस्माच्छेषत्वं नियोगविषयत्वापह्नवश्चेति विप्रतिषिद्धम् । अतः शेषत्वं वा
नास्ति । अपूर्वार्थता वा नापहोतुं शक्यते । उच्यते-अनभिज्ञो भवान् विषयनियोज्यानाम्</b> ।
अस्यार्थः---गुणकर्मणां तावदवघातादीनां कारकीभूतं पदार्थ. साध्यत्वेनावगम्यते । तत्र
यदि नियोगोऽप्यपरोऽङ्गीक्रियते तदा साध्यद्वयमेकस्मिन् वाक्ये न संबध्यते परस्परानुगुणत्वात्
न च नियोज्यविशेषणता तस्याश्रयितुं युक्ता । क्रियाफलतया तद्विशिष्टस्य नियोगसंबन्धानुपपत्तेः ।
तस्माद्यो विषयो नियोगस्य तस्यापरं साध्यान्तरं नास्तीति अभ्युपेयम् । अतो भवान् विषयं न
जानाति । येन विषयतां गुणकर्मणामिच्छति । तथा नियोज्यस्वरूपं च न जाताति ।
यतः परस्परानुगुण्यार्थं क्रियाफलं नियोज्यविशेषणं मन्यते । नियोज्यो हि नियोगार्थं
कर्तव्यतयाऽवबुध्यते । तस्य च तदेव साध्यभूतं विशेषणतयाऽन्वेति यन्नियोगादेव
सिध्यति । न च क्रियाफलं नियोगादेव सिध्यति । अतः कारकीभूतपदार्थविशिष्टो
नियोज्यो भवति । तेन विषयनियोज्याऽनभिज्ञतया गुणकर्मविषयनियोगं भवानभिवाञ्छति ।
यद्यपि गुणकर्मसु नियोगो नास्ति तथापि किमिति विषयो न भवतीत्यत्राह---<b>न ब्रूमो गुण-
भूतेषु पुंसो नियोज्यता नास्तीति । किं तर्हि विषयस्तु न भवतीति</b> । अधिकार-
विध्यधीना लिङाद्यनुबाद्यस्ति प्रेरणा । गुणभूतेषु पुरुषस्य विषयस्तु न भवति । यदि
प्रेरणाविषयो न नियोगस्य विषयः, कस्तर्हि विषयः, इत्यत्राह---<b>यस्य पुनर्नियोग-
सिद्धिरेव कार्यः स विषयः</b> । तदिदं सर्वं तेषामर्थेत्यत्र प्रकटतरं वक्ष्यामः । <b>अतो युक्त-
मुक्रं तत्रापूर्वार्थता व्यावर्तितेति</b> ।</p>
<note>(1) P. 660</note>
﻿<pb n="r634"/>
<head>द्रव्यगुणसंस्कारेषु बादरिः</head>
<p><b><q>‘कः पुनरत्राभिप्रायो द्रव्यगुणसंस्कारेष्वेव पारार्थ्यं वदतः’</q></b> । अनेन पूर्वपक्ष-
माक्षिपति । एकदेशी समर्थयते---<b>अयमभिप्रायः---विभक्तिभिः तादर्थ्यं प्रातिपदिकार्थस्य
प्रतिपाद्यते । तच्च द्रव्यगुणयोरुपलभ्यते एकहान्या क्रीणातीति</b> द्रव्यस्य तादर्थ्यम् ।
एकहायनीशब्दस्य यौगिकत्वेन द्रव्यवचनत्वात् <b>अरुणयेति च</b> गुणस्य तादर्थ्यं संस्कारस्य तु
तादर्थ्यं कथं ? उत्तरम्---<b>अत्रापि विभक्त‍यैव तादर्थ्यं व्रीहीनवहन्ति व्रीहीन्प्रोक्षतीति
द्वितीयया । ननु च प्रातिपदिकार्थस्य प्राधान्यं द्वितीया प्रतिपादयति न कर्मणः</b>
क्रियाया द्रव्यं प्रति <b>गुणभावम्</b> । उत्तरम्---<b>अकारकज्ञो भवान् । कारकविभक्तयो हि कथं
क्रियानिरपेक्षाः</b> । क्रियापेक्षित्वात् कारकाणाम् । <b>तस्मात् क्रियापेक्षमेव प्रातिपदिकार्थस्य
प्राधान्यं गुणत्वं वा</b> । तेन श्रुत्यैव द्वितीयया प्राधान्यं वदन्त्या क्रियाया गुणभाव उक्त
एवेति वैभक्तिकमेव संस्कारस्यापि शेषत्वम् । यत एव विभक्तिभिस्तादर्थ्यं प्रतिपाद्यते ।
<b>अत एव विभक्तिविधाने भगवतः पाणिनेः कारकोद्देशः</b> । कर्मणि द्वितीया कर्तृकरणयो-
स्तृतीयेत्यादि । यदि विभक्तयस्तादर्थ्यं न प्रतिपादयेयुस्तदा नैव कारकोद्देशेन विधीयेरन् ।
<note>(1) P. 660</note>
<pb n="r635"/>
कारकोद्देशेन विधीयमानाः क्रियापेक्षगुणप्राधान्यं वदन्त्यः तादर्थ्यं प्रतिपादयन्त्येव । अतः
कारकोद्देशेन विभक्तिविधानादवगम्यते तादर्थ्यं विभक्तिभिः प्रतिपाद्यत इति । यदि
विभक्तिभिः तादर्थ्यमवगम्यते कथं <b>तर्हि तद्धितादिषु तादर्थ्यमवगम्यते</b> पर्णमयी जुहूर्भवतीति
तद्धिते, <q>‘शरैः स्तरितव्य’</q>मिति कृत्प्रत्यये, <q>‘यजमानसंमिता औदुंबरी भवति’</q> इति समासे ।
<b>कथं चोपपदविभक्‍तयस्तादर्थ्य</b>मवबोधयेयुः अकारकविभक्तित्वात् । अतो विभक्तिव्यति-
रेकेणापि तादर्थ्यदर्शनात् तद्वयतिरिक्‍त<b>मन्यदपि (ताद)पारार्थ्ये प्रमाणम् द्रव्यगुणसंस्कारेषु
वक्‍तव्यम्</b> । संप्रति परसमर्थनवाद्याह---<b>ननु चोपकारदर्शनमेव द्रव्यगुणसंस्काराणां
पारार्थ्ये हेतुरिति वादरेर्मतम् । किमत्र विभक्त्यादिभिः क्रियते</b> । तेनोपकारकत्वाच्छेषता
द्रव्यगुणसंस्काराणाम् । तेन विनापि विभक्त्या यस्योपकारकता तस्य शेषतेति । <b>यद्‍्युपकार-
दर्शनं पारार्थ्ये हेतुः व्रीहयोऽपि प्रोक्षणस्योपकारकाः स्युः</b> उत्पत्तेब्रींह्यादिभिर्विना प्रोक्षण-
स्यानुपपत्तेरित्यर्थः । तेन व्रीहयोऽपि प्रोक्षणशेषभूता भवेयुः । न चैवम् । तस्मान्नोपकार-
दर्शनमात्रं शेपत्वे हेतुरिति । एकार्थेन चोद्यवाद्येव समर्थनवादिनः आशङ्कामाह---<b>अथ
प्रयोजनं प्रति उपकारदर्शनं हेतुः</b> । तेन निष्प्रयोजनत्वात् प्रोक्षणस्य सत्यप्युपकार्ये कार्यत्वे न
शोषिता । प्रयोजनवत्त्वात्‍तु व्रीहीणामेव शेषित्वे स्थिते प्रोक्षणस्य संस्कारद्वारेण व्रीहयुपकारकतया
शेषतेति । दूषयति---<b>प्रयोजनवत्ताज्ञानमिदानीं कुतः</b> ? प्रयोजनवत्तैव व्रीहीणां कुतोऽव-
﻿<pb n="r636"/>
गम्यते । पुनराशङ्कान्तरमाह---<b>नियोगत इति चेत्</b> । नियोगो हि कार्यस्वरूपत्वात् स्वयं
प्रयोजनभूतः यस्यापि च तत्संबन्धः तस्यापि तद्वशेनैव प्रयोजनवत्तेति नियोगनिर्वृत्त्यैव प्रयो-
जनवत्तावगमः । दूषयति---<b>एवं तर्हि नियोगनिर्वृत्तिरेव पारार्थ्ये हेतुः किमुपकारदर्शनं
क्लिष्टं करिष्यति</b> । यस्मिन् क्रियमाणे नियोगनिर्बृत्तिर्भवति तत् तस्य कार्यमिति यत एव
नियोगनिर्वृत्त्या <b>पारार्थ्यमत एव विभक्तिव्यत्ययोऽपि प्रयाजशेषेणेत्येवमादिषु सिद्धो भवति</b> ।
प्रयाजशेषप्रतिपत्तिर्हि विध्यपेक्षिता न हविषामभिधारणम् । अतः प्रयाजशेषप्रतिपत्तिरियमिति
नियोगवशेन स्थिते विभक्तिव्यत्ययो भवति प्रयोजशेषं हविष्षु अभिधारयति इति । अन्यथा
विभक्तिव्यत्ययो दुर्भणः स्यात् । <b>कृत्तद्धितसमासाश्च तद्वशेनैवैदमर्थ्यप्रतिपादकाः</b> अन्यथा
तेषां स्वभावत एवैदमर्थ्यबोधकत्वाभावात् । <b>एवं चोपपदविभक्तेरसंकरः (संस्कारः) सिध्यति</b>
अन्यथा हि अनियमेन शेषशेषिभावः स्यात् । एकग्रन्थेताह---<b>किमिति तर्हि बादरिः
द्रव्यगुणसंस्कारेष्वेव शेषभावं मन्यते यदि नियोगनिर्वृत्तिः पारार्थ्ये हेतुः</b> । यदि
नियोगनिर्वृत्त्या पारार्थ्यमवगम्यते तदा यागस्यापि नियोगनिर्वर्तकतया शेषताऽस्त्येव नियोगं
प्रति । तथा नियोज्यविशेषणं स्वर्गादिकमपि प्रति नियोगसिद्धिद्वारेण साधकत्वात् यागस्य
शेषता युक्‍तैव । तथा फलनिर्वृत्तिद्वारेण पुरुषमपि प्रति यागस्य शेषता युक्‍तैव । तथा
फलनिर्वृत्तिद्वारेण पुरुषमपि प्रति यागस्य शेषत्वं नानुपपन्नम् । तथा फलस्यापि नियोज्य-
विशेषणस्य पुरुषं प्रति शेषता नियोगाक्षेपेणैवावगम्यत इति शेषित्वमस्त्येव । तथा फलभागित-
﻿<pb n="r637"/>
यौवौदुम्बरीसंमानादौ पुरुषस्य शेषतेति यागफलपुरुषाणामपि शेषत्वं युक्तमित्यर्थः । संप्रति
समर्थनवादी समर्थयते---<b>न नियोगं फले पुरुषे च मन्यते । याग एव नियोगः तन्निर्वृत्त्या च
नियोगनिर्वृत्तिः</b> । अस्यार्थः---लोकव्युत्पत्त्यनुसारेण शब्दादर्थोऽवगम्यते तत्र लोके ग्रामं
गच्छेत्युक्‍ते ग्रामगमनमनुतिष्ठन् पुरुषो दृश्यते । कार्यप्रतिपत्तिश्चानुष्ठानहेतुरिति सर्वजनस्य
संविदितमेव । यद्विषयमेव च कार्यज्ञानं तद्विषयमेव चानुष्ठानमिति क्रियाविषयमनुष्ठानं दृष्ट्वा
क्रियाकार्यत्वावगतिहेतुत्वं शब्दस्यावगम्यत इति यजेतेत्येवमादिभिर्याग एंव कार्यतया प्रत्याय्यते
न च कार्यमन्यार्थं भवतीति नास्ति यागस्य शेषभावः । अतः फले नियोगो नास्ति यागेन
फलं साधयेदिति नियोगो नास्ति तथा पुरुषेपि नियोगो नास्ति फलेन पुरुषं संबध्नीयादिति, पुरुष-
विशेषणमात्रतयैव स्वर्गशब्दस्य श्रवणात् । न च पुरुषविशेषणस्य क्रियया सह साध्यसाधनभावः
बोधहेत्वाभावात् । अतो यागनिर्वृत्तिमात्रेणैव कृतः शास्त्रार्थ इति बादरिर्मन्यते <b>द्रव्यगुणसंस्कारैश्च
यागो निर्वर्त्यत इति । अतस्तेषामेव पारार्थ्यं मन्यते बादरिराचार्यः । ननु यागेन स्वर्गं
कुर्यात् आत्मार्थमिति नियोगः आत्मनेपदप्रयोगात्</b> । अस्यार्थः---यजेतेत्यात्मनेपदप्रयोगात्
कर्त्रभिप्राये क्रियाफले तस्य वृद्धव्यवहारे प्रयोगात् । आत्मार्थं यागेन स्वर्गं कुर्यात् इति नियोगः
प्रतीयते तेन फलं प्रति यागस्य पुरुषं प्रति फलस्य शेषताऽस्तीति । परिहरति---<b>नैवं
शक्यते शब्दात् प्रतिपत्‍तुम्</b> । अयमभिप्रायः---यदि स्वर्गस्य क्रियाफलता स्यात् तदा आत्म-
नेपदश्रवणात् आत्मार्थता तस्यावगम्येत । न च क्रियाफलता स्वर्गस्यावसीयते । अथ[यथा]
ओदनं पचतीत्योदनस्य । कस्मात् पुनः क्रियाफलता नावगम्यत इत्याह---<b>द्वितीया हि कारकस्य
प्राधान्यं प्रतिपादयति यस्याः क्रियायास्तत् कारकं</b> तत् क्रियापेक्षं हि द्वितीया प्राधान्य
﻿<pb n="r638"/>
प्रतिपादयति <b>न च स्वर्गो यागस्य कारकं</b> यागोत्पत्तावसत्त्वेनाव्याप्रियमाणत्वात् । ओदनं
पचतीत्यत्र तण्डुलानां विकार्यकर्मभूतानामस्ति पाके व्यापारः भाव्यवस्थावाचिना त्वोदनशब्देन
तण्डुला एव निर्दिश्यन्ते । अतः कारकत्वं तत्राविरुद्धम् । ननु यद्यप्यसत्वेनाव्यापाराद्यागं
प्रति स्वर्गस्य कारकता प्रमाणान्तरेण नावसीयते तथापि वेदादेवावसायिष्यत इत्यत्राह---<b>न च
वेदात् क्रियाकारकरूपसंबन्धावगतिः । सिद्धस्य हि अनुष्ठानं चोद्यते</b> । अस्यार्थः-कार्येऽर्थे
शब्दस्य प्रामाण्यनियमात् न सिद्धं क्रियाकारकसंबन्धं प्रति शब्दस्य प्रामाण्यं, किन्तु
प्रमाणान्तरसिद्धमेव क्रियाकारकसंबन्धमाश्रित्य वेदेनानुष्ठानं प्रत्याय्यते इदमनेन कुर्विति । न
पुनरिदमनेन सिध्यतीति वेदादवगतिः । यदि वेदात् क्रियाकारकसंबन्धो नावगम्यते <b>कथं तर्हि
यदाहृवनीये जुहोतीति</b> अलौकिकस्याहवनीयस्य होमं प्रति कारकत्वं ? प्रमाणान्तरेणान-
वगमात् । उत्तरं---<b>युक्‍तं प्रमाणान्तरेण संभवदर्शनात्</b> । अस्यार्थः---यद्यप्याहवनीय-
शब्दवाच्यता प्रमाणान्तरेण नावगम्यते तथापि तस्य द्रव्यरूपत्वात् विद्यमानत्वाच्च होमं प्रति
साधनभावः संभवतीति प्रमाणान्तरेणावगम्यत एव । स्वर्गे पुनर्नैतदुपपद्यते असत्वात्स्वर्गस्य ।
यदि तथाभूतस्यापि वेदः कारकतां ब्रूयात् तदा प्रमाणान्तरविरोधेन अङ्गुल्यग्रादिवाक्यवत्
वेदस्याप्रामाण्यप्रसंगात् । <b>किञ्च कर्तृविशेषणं चात्र स्वर्गशब्दः न कर्तृविशेषणमीप्सिततमं
भवति यथा राजपुरुषें पश्येति</b> । यदि तावत् द्वितीययैव विभक्त्या स्वर्गो निर्दिष्टः स्यात्
तदा क्रियया सोऽपि ईप्‍सित इति गम्यते कर्तृविशेषणं तु स्वर्गशब्दः । ननु षष्ठाद्ये स्थितं
नियोज्यविशेषणसमर्पकः स्वर्गशब्दः इति; कथमुच्यते कर्तृविशेषणता स्वर्गशब्दस्य । उच्यते ।
अस्याधिकरणस्य पूर्वपक्षे क्रियैव कार्यत्वेनावगम्यते, क्रियां च कार्यतया कर्तैवावबुध्यते इति
﻿<pb n="r639"/>
कर्तुरेव नियोज्यतेति । अतः कर्तृविशेषणं स्वर्गः । न कर्तृविशेषणं क्रिययेप्सितं भवति
यथा राजपुरुषं पश्यतीति कर्मविशेषणं राजा दर्शनेनेष्सितो भवति । ननु कामिपदसंबन्धात्
स्वर्गस्येप्सितताऽवगम्यत एव । सत्यं, न यागेनेप्सितताऽवगम्यते । द्वितीया हि कारक-
विभक्तिः क्रियापेक्षत्वात् कारकस्य समभिव्याहृतक्रियापेक्षितभीप्सितत्वं ब्रूयात, न कमिरिति
निरवद्यम् । उपसंहरति---<b>अतो न स्वर्गें कुर्यादिति नियोगविषयता शक्यते प्रतिपत्‍तुत् ।
तदिदं परमरहस्यं</b> स्वर्गादेः साक्षात् क्रियया सह जन्यजनकभावो न घटते क्रिययाः कारक-
समवायिफलजनकत्वनियमात् स्वर्गादेश्चाकारकसमवायित्वात् । यद्यपि प्रीतिरूपत्वात्
स्वर्गस्यात्मसमवायित्वं तथापि न कारकदशायां समवैति । न चेदमाशङ्कनीयं पूर्वं कारकता
पश्चात् क्रियाजन्यफलभागितेति । यतः क्रियायोगेन कारकमुच्यते सत्यामेव क्रियायां
क्रियाफलेनोत्पन्नेनैकार्थसमवायिना क्रिया विरुद्ध‍येतेति । अत एव क्रियाफलानामनन्तरभावि-
ताऽऽश्रीयते । कथं तर्हि राद्धान्तेपि स्वर्गादीनामुत्पत्तिः ? अपूर्वव्यवधानेनेति न दोषः । न
चायमपूर्वेऽपि नियमो दृष्टः अपूर्वत्वादेव । अपूर्वसिद्धिरेव कुतः ? क्रियात इति ब्रूमः । ननु
कारकसमवायिफलनियमात् क्रियायाः क्व कारके तदपूर्वं समवेतमुत्पद्यते कालान्तरस्थायिन्यात्म-
नीति न किञ्चित् दुष्यप्ति । न च पुरुषसंस्कारकता दर्शपूर्णमासादीनामापाद्यते संस्कार्यत्वे
प्रमाणाभावात् । वस्तुस्वभावेन तु आश्रयमात्रतया पुरुषमपूर्वमाश्रयति इत्यलमतिप्रसङ्गेन ।
अत्र च नैवं शब्दात् प्रतिपत्‍तुं शक्यत इत्यनेन ग्रन्थेन स्वर्गयागयोः साध्यसाधनभावशक्‍तिरेव
नास्तीत्युक्‍तं किञ्चेत्यादिना । अथवेत्यङ्गीकृत्यापि साध्यसाधनभावं द्वितीयाभावादीप्सितत्वान-
वगमान्न यागस्य शेषताऽस्तीति दर्शितम् । एवं च भाष्यमपि तस्मिंस्तु कृते स्वयमेव तद्भवतीत्य-
भ्युपगम्यवादेन द्रष्टव्यम् । यदि स्वर्गस्य कारकता नास्ति---<b>कथं तर्हि स्वर्गकामपद-
संबन्धात् स्वर्गं भावयेदिति भाष्यम्</b> । अत्र हि स्वर्गं भावयेदिति द्वितीयाप्रयोगः
कारकत्वाभावे नोपपद्यते । उत्तरं---<b>एवमेतद्भाष्य</b>मस्मदीयवादानुगुणं एतद्भाष्यं, न प्रति-
पक्षम् । <b>अन्यथा हि</b> प्रतिपक्षत्वे <b>स्वर्गमिति श्रवणात् स्वर्गं भावयेदिति स्यात्</b> यदि
﻿<pb n="r640"/>
स्वर्गमिति श्रवणादित्युक्‍तं स्यात् तदा कारकता स्वर्गस्योक्ता स्यात् न चैवमुक्तम् । कथं तर्हि
स्वर्गं भावयेदिति घटते अत्राह---<b>अतः स्वयमेव तद्‌भवतीत्येतदभिप्रायं तत्</b> यतः स्वर्ग-
शब्दो हि द्वितीयान्तो नोक्तः । अतः स्वयमेव फलं भवतीत्येतदभिप्रायं न कारकभूतं
निष्पद्यत इत्येतदभिप्रायम् । <b>निमित्तत्वमात्रकथनं हि तत् कर्मणः</b> स्वर्गोत्पत्तौ निमित्तमात्रता
कर्मणः कथ्यते । न पुनः क्रियाकारकभावो विवक्षितः । तेन गौणोऽयं द्वितीयाप्रयोग
इति यावत् । <b>अतः प्रयोजनं स्वर्गो यागस्य</b> न कर्म <b>पाकस्येव ग्रासः पाकस्य ग्रामः</b>
[सः]प्रयोजनं, पाकायत्तत्वात् सूपकार्यग्राम[स]सिद्धेः ओदनं फलम् । अतः नास्ति भाष्य-
विरोधः । उपसंहरति---<b>अतो द्रव्यगुणसंस्काराणामेव</b> क्रिययासह <b>साध्यसाधनभावा-
वगतेः प्रयोजनवत्तया</b> क्रियानिवृत्त्या प्रयोजनभूतया प्रयोजनवत्त्वात् क्रियायाः शेष(शेषि)
भावः । <b>न पुनः प्राधान्येनाप्रतीयमाने फले पुरुषे वा क्रियायाः फलस्यापि शेषभावः ।
तस्मात्सूक्‍तं द्रव्यगुणसंस्कारेषु बादरिरिति</b> । <q>“ न चेत् फलयागौ गुणभावेन चोद्येते कस्य
पुरुषः प्रधानभूतो भविष्यति”</q> इति । <b>कोऽयं प्राधान्यप्रतिषेधः ? शेषता हि
पुरुषस्य प्रतिषेध्या, <q>“न यागफलपुरुषेषु शेषताऽस्ति”</q> इति प्रतिज्ञानात् । उच्यते ।
शेषतानिवृत्त्यर्थमेव प्राधान्यं प्रतिषिध्यते । कथं ? सति हि प्राधान्ये पुरुषः शेष इति</b>
<note>(1) P. 661-8</note>
﻿<pb n="r641"/>
<b>शक्यते वक्‍तुम्</b> । <b>किमिति</b> । <b>पुरुषशब्दो ह्ययं स्वर्गकामे प्रयुक्‍तः यदि च तदर्थः स्वर्गः
स्यात् तदा तद्विशिष्टस्य शेषता स्यात्</b> । <b>स्वद्रव्यविशिष्टस्येव प्रयाजादेः</b> । <b>अतादर्थ्ये पुनः
स्वर्गस्य केवलं कर्तृतयैव शेषभावः द्रव्यमात्रतयैवेत्यर्थः न पुरुषशेषतया, न स्वर्गकाम-
पदवाच्यतयेत्यभिप्रायः</b> । अत्रेदमाकूतं-स्वर्गकामशब्देन यः कामनाविषयीभूतस्वर्गविशिष्टः
पुरुषोऽभिधीयते स त तथाभूतेन रूपेण तत्रैव कर्ता भवति यदेव तस्य स्वर्गस्य साधनम् ।
यत्पुनर्न तस्य स्वर्गस्य साधनं तत्राविवक्षितकाम्यार्थसंबन्धिनः केवलं कर्तृतां याति ।
अतोऽस्मिन् पक्षे द्रव्यतयैव शेषभाव इति । <b>तस्मादनवद्यम्</b> ।</p>
<p><b>कर्माण्यपि जैमिनिः फलार्थत्वात्</b> । <b>कथं फलार्थता कर्मणः ?</b> उत्तरं---<b>कामिनो-
ह्यधिकारो यागे</b> । <b>स च फलसाधनतां यागस्यानापादयन् न सिद्ध‍यति इति षष्ठे
वक्ष्यामः</b> । षष्ठाद्यसिद्धान्तबलेन हि स्थितं कर्तृत्वातिरिक्‍तं नियोज्यत्वमपि पुरुषस्यास्तीति ।
स ह्येवं मन्यते मभेदं कार्यमिति । कामी चात्र नियोज्यत्वेन श्रूयते । स च विवक्षितकामिभावः
तेनैव कार्येण संबन्धुमर्हति यदेव कार्यं तस्य काम्यसाधनं स्यात् । अतः कामिनो(नियोगे)यागे
<note>(1) 661-12</note>
﻿<pb n="r642"/>
नियुक्तिः ममेदं कार्यमित्यवगतिः फले साधनतां यागस्य अनापादयन्ती न सिद्ध‍यतीति नियोज्य-
विशेषान्वयबलेन यागस्वर्गयोः साध्यसाधनभावः । अतस्सिद्धं फले यागस्य शेषत्वं आत्म-
संबधित्वेन फलस्येष्टत्वात् नेष्टं परार्थं यतः । <b>यदि पुनः यागः फले साधनतां न प्रतिपद्यते
तत्र को दोषः स्यात् ? यथा</b> नित्याधिकारे विना फलेन अधिकारानुपपत्तिर्नास्ति तथा
अत्राप्यस्तु किं फलकल्पनया ? उत्तरं---<b>न खलु कश्चिद्दोषः</b> प्रतीयते । <b>प्रतीयते तु तथा</b>
कामिनो नियोज्यत्वात् साध्यसाधनभावाक्षेपः । एवं चात्राधिकरणे स्वर्गयागयोः साध्य-
साधनभावोऽस्तीति व्युत्पाद्यते । स्थिते चैतस्मिन् अधिकरणे अपूर्वाधिकरणे क्रियातिरिक्तम्-
पूर्वमेव कार्यत्वेनोच्यत इति सिद्ध‍यति । अतः षष्ठाद्यबादर्यधिकरणापूर्वाधिकरणैः त्रिभिः
स्थितैः अपूर्ववाक्यार्थता भवतीति मन्तव्यम् ।</p>
<p><b>ननु शेषलक्षणे शेषताऽस्य युक्ता प्रतिपादयितुम् । किमिदमुच्यते</b> “एनमेवार्थं
षष्ठेऽध्याये <b>सूत्रैरेव साधयिष्यति इति 2किं वा श्रुत्यादिव्यतिरिक्‍तं किञ्चिदन्यत्, शेषत्वे
प्रमाणमस्ति । अथ श्रुत्यादीनामेवान्यतमं तदिहैवोपन्यसनीयम् । किमिति सान्या-
सिकं क्रियते । अत्रोच्यते---अधिकारापेक्षिणी हि सा श्रुतिः न श्रुत्यपेक्षोऽधिकारः
इति युक्‍तं सान्यासिकम्</b> । अस्यार्थः-कमिश्रत्या यत्र यागः फले शेषो भवति तत्र
नियोगनियोज्यलक्षण एव संबन्धो हेतुः अन्यथा अन्विताभिधानानुपपत्तेः । अतोऽधिकारा-
पेक्षित्वादस्याः श्रुतेः युक्‍तं सान्यासिकत्वम् । उक्‍तं यागस्य शेषत्वम् ।</p>
<note>(1) 661-13</note> <note>(2) G. किञ्चन</note>
﻿<pb n="r643"/>
<p><b>फलं च पुरुषार्थत्वात्</b> । ननु च यद्यपि स्वर्गों यागात् सिध्यति तथापि कथं तस्य
कामिनः प्रति शेषतेत्याह---<b>फलमपि पुरुषं प्रत्युपदिश्यते यः स्वर्गो मे भवेदित्येवं कामयते
तस्य नियोगः न स्वर्गः आत्मानं लभेत इति</b> । अस्यार्थः । आत्मार्थमेव यः स्वर्गं
कामयते तस्य नियोगः तेन स्वार्थमेव पुरुषो यागेन स्वर्गं कुर्यादिति शास्त्रार्थः । तेन
कामिनं प्रति फलस्य शेषता । कुतः पुनः स्वार्थता स्वर्गस्येति । एकदेशिमतेनोत्तरमाह
---<b>आत्मनेपदप्रयोगादिति</b> । अस्यार्थः-यदा3 हि अधिकारलक्षणसंबन्धबलेन स्वर्गफलता
कर्मणामवगता तदा आत्मनेपदश्रवणात् कर्तृगामिता फलस्यावगम्यत इति । परमसिद्धान्ती
दूषयति---<b>ननु च स्वर्गकामशब्दादेवेदमवगम्यते स्वर्गों मे भवेदिति किमिदं आत्मनेपद-
प्रयोगादिति । अथायमभिप्रायः परस्य दुःख कामयत इत्यपि कमेः प्रयोगात् अनात्म-
संबन्धित्वेनापि</b> काम्यमानस्य प्रयोगो दृष्ट इति । <b>तदयुक्‍तं तत्र परशब्दप्रयोगात्
दुः खस्य च परसंबन्धित्वेन अभीष्टत्वात्</b> । <b>यत्र पुनः परशब्दो न श्रूयते नाप्यनिष्टं दुःखं
तत्र केनान्येन संबन्धोऽन्यत्र कामयितुः</b> सर्वाहीच्छा स्वकीयसुखप्राप्तिदुः खपरिहार-
<note>(1) P. 661</note> <note>(2) P. 662</note> <note>(3) G. यथा</note>
﻿<pb n="r644"/>
विषयैवोत्सर्गतः । परशब्दप्रयोगात्‍तु दुः खस्य च स्वसंबन्धिताया अनिष्टत्वेन परसंबन्धितया
काम्यविषया भवति । तदभावे कामयितृसंबन्धिकामविषयैवेति इच्छास्वभावेनैव स्वार्थता
स्वर्गस्य लभ्यते ।</p>
<p><b>अथ मन्यसे काम्यमानेनैव कामः संबध्यते स्वर्गो भवत्विति</b> । न पुरुषविशेष-
णत्वेनेति2 । परिहरति---न हि काम्यमात्रेणैव कामस्य संबन्धः <b>तन्निबन्धनसुखास्मरणात्</b> ।
यन्निबन्धनं हि सुखं स्मर्यते तत्र कामना भवति । न च सद्भावमात्रेण सुखं सुखं भवति अपि
तु स्वसंबन्धित्वेन । कथं पुनः सुखहेतुभावेनैव कामनेत्याह---<b>न हि कस्यचित् 3सद्भाव-
मात्रे कस्यचित्कामो भवति</b> उपेक्षणीये हेये च कामादर्शनात् । अधुना एकदेशिमतं
दूषयित्वा परमसिद्धान्त्येवोपसंहरन्नाह---<b>तस्मादात्मनेपदोपन्यासो लिङ्गतया प्रतिपत्तव्यः न
पुनः प्राप्ते प्रमाणतया</b> । यत एव स्वार्थता स्वर्गस्य अत एवात्मनेपदमप्युपपद्यत
इति ।</p>
<p><b>पुरुषश्च कर्मार्थत्वात् । स्वर्गश्चेत्पुरुषार्थः स्वर्गकामपदवाच्यतयैव यजमानसंमिता
औदुबंरी भवति इत्येवमादिषु कर्तुः शेषत्वं, कथं ? अधिकृतस्य</b> नियुक्तस्य <b>कर्तृत्वात्</b>
<note>(1) P. 662</note> <note>(2) G. विशेषेणापीति</note> <note>(3) G. संभव</note>
﻿<pb n="r645"/>
<b>कर्तुश्च यजमानशब्दाभिधेयत्वात्</b> । तस्मात् फलभागितयैव कर्मशेषतेति । <b>तस्मात्
सूक्‍तं सूत्रत्रयं जैमिनेः वृत्तिकारमतोपन्यासः</b> पूर्वपक्षापरिज्ञानार्थः । यदेतत् भाष्यकारेण
वृत्तिकारमतमुपन्यस्तं द्रव्यगुणसंस्कारणामेव नियमेन शेषभावः आपेक्षिको यागफलपुरुषाणामिति
असौ वृत्तिकारस्य पूर्वपक्षापरिज्ञानप्रदर्शनार्थः क्रियावाक्यार्थाभिप्रायेणात्र पूर्वः पक्षः । न चात्र
पूर्वपक्षे यागादीनामापेक्षिकमपि शेषत्वमस्ति इति । <b>किमिति कल्पान्तरं न भवति</b> । तत्र प्रथम-
सूत्रेण द्रव्यगुणसंस्कारेषु स्वशेषान्तरनिरपेक्षं परशेषत्वमुच्यते तच्च बादरेरपि मतमिति बादरेरु-
दाहरणं जैमिनेरेप्येतत्सम्मतमेव3 । उत्तरसूत्रैस्तु यागफलपुरुषाणां शेषान्तरापेक्षाणां शेषत्वमुच्यते
इत्येवंपरतया सूत्राणां व्याख्यानान्तरमिदमुपन्यस्यते, तत्र वृत्तिकारग्रहणं पूजार्थमिति ।
उत्तरम्---<b>नह्यापेक्षिकं शेषत्वमस्ति</b> । यस्मान्नापेक्षिकं शेषत्वमस्ति तस्मान्नेदं कल्पान्तरं
भवतीत्यर्थः । <b>विनियोज्यनिबन्धं हि तत्</b> । यद्धि विनियोज्यं तच्छेष इत्येतावन्मात्रेण
शेषत्वं यस्मात्तस्मान्नापेक्षिकं शेषत्वम् । विनियोग एवापेक्षिकः तेन विनियोगनिबन्धनं
शेषत्वमप्यापेक्षिकमिति चेत्; सत्यमापेक्षिकं यतः <b>शेषः विनियोज्यं शेषिणं चापेक्षते । न
पुनरेकस्य</b> शेषशेषितामापादयति । न विनियोगः एकस्य यागस्य स्वशेषापेक्षया
शेषितामापादयति शेष्यपेक्षया च शेषतां, किन्तु शेष्यपेक्षया शेषतामेव केवलं आपादवति ।
तस्मान्न स्वशेषान्तरापेक्षं कस्यचिदपि शेषत्वम् । किञ्च व्रीह्यादीनामपि स्वशेषभूतावघातादि-
सापेक्षत्वमित्यपि शक्यते वक्‍तुम् । अतो निरपेक्षत्वसापेक्षत्वकृतो विशेषो नास्ति । तदाह
<note>(1) G. संभव</note> <note>(2) R. पक्ष</note> <note>(3) G. असंमतमेव</note>
﻿<pb n="r646"/>
---<b>व्रीह्यादीनामपि स्वशेषापेक्षतया तुल्यत्वात्</b> । तस्मात् परस्य पूर्वपक्षापरिज्ञानेन
<b>स्वकौशलप्रदर्शनार्थं परमतमुपन्यस्तं भगवता भाष्यकारेण</b> पूर्वपक्षापरिज्ञानं तु परस्य
स्पष्टत्वान्नोपबृंहितमिति ।</p>
<p><b>तेषामर्थेन संबन्धः</b> । पूर्वपक्षमाक्षिपति---<b>उक्‍तं नियोगसव्यपेक्षाणि श्रुत्यादीनि
विनियोजकानि</b> इत्यादिना सन्दिह्यत इत्ययुक्‍तमित्येवमन्तेन । उक्‍तं नियोगसव्यपेक्षाणि
श्रुत्यादीनि विनियोजकानीति । श्रुत्यादीनि कार्यभूतशेषिणोऽनपेक्षमाणानि सन्ति नियोगापेक्षाणि
विनियोजकानीत्युक्‍तं आद्ये । <b>शास्त्रान्तरविहितसंबन्धितया च कार्यलाभः</b> शास्त्रान्तरेण
यो विहितः स शेषी तत्संबन्धितया च कार्यभूतस्य शेषिणो लाभ <b>इत्युक्‍तम्</b> । 2कस्मात्पुनरेव-
मित्याह---<b>शास्त्रान्तरविहितं हि शेषि भवति न शेषशास्त्रादेव प्राधान्यमवगम्यत इति
सक्‍तुषु प्रदर्शितम्</b> । कथं तर्हि <q>‘सोमेन यजेत’</q> इति 3स्वशास्त्रप्रमित एव यागः शेषी ।
उच्यते तत्रापि <q>‘ज्योतिष्टोमेन यजेत’</q> इति शास्त्रान्तरेण यावद्यागस्याधिकारसंबन्धो नावगम्यते
तावद्विनियोगो न सिध्यतीति । <b>शास्‍त्रान्तरविहितानि च व्रीह्यादीनि</b> व्रीहिभिर्यजेतेति
<note>(1) P. 665</note> <note>(2) G. तस्मात्</note> <note>(3) R. स्ववाक्य</note>
﻿<pb n="r647"/>
शास्त्रान्तरविहितत्वात् । <b>कथं तत्संयुक्‍तेष्ववघातादिषु तच्छेषतां प्रति संशयः</b> ? यदि
शास्त्रान्तरविहिता व्रीह्यादयो न भवेयुः तदा सक्‍तुन्यायेन तेषां शेषिता न स्यात् तदा हि
कार्यशून्यं हि <b>शेषशास्‍त्रं कल्प्यं कार्यमपेक्षते</b> । <b>प्रत्यक्षश्रुतकार्यं तु सन्दिह्यते इत्ययुक्तम्</b> ।
अतो निस्सन्देहत्वन्नास्ति पूर्वः पक्षः । नचापूर्वप्रयुक्ततया धर्माणां तद्‍रूपस्य च सर्वत्राभेदात्
सत्यपि व्रीह्यादीनां शेषित्वे पूर्वः पक्षः । कारणावान्तरव्यापारभुतोत्पत्तिनियोगभेदेन अन्यथाऽन्यथा
करणत्वादाग्नेयादीनां प्रतिकरणं धर्माणां व्यवस्थोपपत्तेः । समर्थयते---<b>उच्यते---नियोगादन्यत्
विनियोगगम्यं कार्यमस्तीति न शक्यते वक्‍तुम्</b> । न व्रीह्यादिसंस्कारो विनियोगस्य
परस्परपदार्थान्वयस्य कार्यभूतो भवितुमर्हति अनियोगार्थत्वप्रसङ्गात् नियोगार्थत्वेनैव च व्युत्पत्तेः ।
तस्मात् व्रीहिनवहन्तीत्यादिष्वपि नियोगः कार्यभूतः प्रयाजादिष्विव । अतः प्रकरणविनियो-
ज्यतया सर्वप्रधानयागार्थतेति पूर्वः पक्षः । <b><q>“ननु च यैस्तु द्रव्यं चिकीर्ष्यते”</q> इत्यत्र
नापूर्वं कार्यमित्युक्तम्</b> । अतः कथमत्रापूर्वं कार्यमाशङ्क्यते । उत्तरं---<b>सत्यमुक्‍तम् ।
स्थिते एतस्मिन् शेषत्वे तत्</b> एतदधिकरणसिद्धान्ते स्थिते तदित्यर्थः । <b>शेषत्वमेव त्विदानीं
नियोगनिष्पत्त्या</b> विना नावगम्यत इत्याक्षेपः । राद्धान्ती चोदयति---<b>किमिति वा नियोगो न
निष्पाद्यते व्रीहीन् प्रोक्षतीत्यत्रापि</b> । व्रीहिसंस्कारोत्पत्तिप्रणाड्या नियोगो निष्पद्यत एवेति
भावः । पूर्वपक्षी समाधत्ते---<b>यद्यत्र नियोगार्थनिष्पत्तिः दर्शपूर्णमासाभ्यामित्यनेन न</b>
﻿<pb n="r648"/>
<b>संबध्येत</b> । अस्यार्थः---यदि तण्डुलादिनिर्वृत्तिद्वारेण नियोगनिष्पत्त्यर्थत्वसिद्धये तण्डुलादि-
निर्वृत्तिरपि कार्यमाश्रीयेत तदा दर्शपूर्णमासाभ्यामित्यनेन न संबध्येत कार्यान्तरदर्शनादिति2
भावः । <b>अथ <q>‘फलवत्सन्निधौ’</q> इति संबन्धः3</b> । निराकरोति---<b>स तु नियोगैक्यलक्षण
इति प्रतिपादयिष्यामः</b> । अस्यार्थः---दर्शपूर्णमासाधिकारसन्निधौ श्रुताः प्रयाजादियागाः ताद-
र्थ्येन तदन्वयिन एव प्रतिभासन्ते कार्यान्तरस्यादर्शनात् । न च तत्र प्रथममेव कार्यान्तरभूतो
नियोगः प्रतीयत इत्यसकृदुक्‍तम् । <b>अत्रापि चेत् स एव संबन्धः</b> योऽसौ कार्या-
न्तरदर्शनेन नियोगैक्यलक्षणः <b>न तर्हि व्रीहीन् प्रोक्षतीत्येतावतैव नियोगसिद्धिः</b> ।
यदि सन्निपत्योपकारकं प्रोक्षणं स्यात् तदा व्रीहिसंबन्धमात्रेणैव प्रोक्षणस्य नियोगसिद्धौ
हेतुभावः इत्येतावतैव नियोगसिद्धिः स्यात् इत्युक्‍तम् । आरादुपकारकत्वे पुनः न
व्रीहिसंबन्धमात्रेणैव नियोगसिद्धौ हेतुभावः । अपि तु अवान्तरापूर्वप्रसिद्ध‍येत्येतावति
न नियोगसिद्धिरित्युक्तम् । यतोऽवान्तरापूर्वसिद्ध‍या <b>नियोगसिद्धिः, अतःतुषकण-
विमोको न स्वर्गावाप्तिवत् नान्तरीयको नियोगस्य यथा स्वर्गांवाप्तिः</b> नियोज्य-
संबन्धसिद्धये नियोगेनाक्षिप्यमाणा नान्तरीयकी न तथा तण्डलनिर्वृत्तिः तन्निरपेक्षस्यैवा-
वधातस्यापूर्वसिद्धिद्वारेणाधिकारानुप्रवेशात् । अतो नास्ति द्रव्यचिकीर्षेति । यदि
प्रयाजादिवत् <b>प्रकरणविनियोज्यतया पूर्वः पक्ष एवं तर्हि कोऽयमुपन्यासः <q>‘किं सर्वे
आज्ये औषधे सान्नाय्ये च कर्तव्या’</q> इति । नैष हि पदार्थानामाज्यादीनां प्राधान्यमस्मिन्
पक्षे</b> अपि तु यागादीनाम् । तत्राज्यौषधसान्नाय्यरूपपदार्थेऽप्राधान्योपन्यासो युक्त इति ।
<note>(1) 665-1</note> <note>(2) G. कार्यान्तरादर्श</note> <note>(3) G. विरोधः</note>
﻿<pb n="r649"/>
<b>उच्यते---नैव हि पदार्थानां प्राधान्यप्रदर्शनपरोऽयं ग्रन्थः किन्तु सर्वयागशेषताभि-
प्रायपरः</b> आज्यादिशब्देन आज्यादिसाधनको यागः लक्षणयोच्यते इत्यर्थः ।</p>
<p><b>ननु चास्मिन्नपि पक्षे</b> सर्वेषां प्रयाजादिवत् साक्षान्नियोगार्थत्वेन शेषत्वं पक्षे
<b>शेषशोषिता</b> अङ्गप्रधानयोः प्रयाजाद्याग्नेयाद्योः <b>नोपपद्यते</b> । <b>सर्वशेषाणां स्ववाक्यो-
पात्तनियोगार्थशेषत्वात्</b> । उत्तरम्---<b>प्रकरणप्रमाणनिरूपणे अस्य चोद्यस्य परिहारं
वक्ष्यामः</b> । <b>इह तु कार्यान्तरासंभवात् पूर्वः पक्षः</b> । <b>दर्शपूर्णमासाभ्यामित्यनेन1संबन्धा</b>-
दित्युक्‍तम् । यदि तण्डुलादिकार्यान्तरमाश्रीयेत तदा दर्शपूर्णमासाभ्यामित्यनेन न संबध्येत
स्वातन्त्रयेणैव तण्डुलादेः कार्यत्वात् । प्रयाजादिकार्यमवान्तरापूर्वं तु न स्वातन्त्र्येण
कार्यतयाऽवगम्यते । किन्तु क्षणिकानां यागानामङ्गत्वानुपपत्तेः अत्रावान्तरापूर्वाण्यङ्गत्व-
सिद्धये कल्प्यमानानि न स्वातन्त्रयेण प्रतीयन्ते । <b>तस्मात् प्रयाजादीनामिव</b> 2नियोगो ह्येतल्लक्षणः
सर्वैः <b>सर्वेषामभिसंबन्धः</b> । <b>कथं तर्हि व्रीहिन् आज्यमिति च</b> द्वितीयाविभक्तिः ।
<b>अस्मिन् पक्षे सक्‍तुवदेतद्भविष्यति</b> इति । विभक्‍तिव्यत्ययो भवतीत्यर्थः । <b>गां ददातीति-
वद्वा</b> अनीप्सितकर्मणि द्वितीयेत्यर्थः । अत्र भाष्यम्---<q>“अवधातादयस्तु पदार्थाः श्रुत्या-
विधीयन्ते वाक्येनैषां व्रीह्यादिसंबन्धः”</q> इति तदस्मिन्नेव पूर्वपक्षे घटते गुणकर्मत्वाङ्गीकारेण
<note>(1) R. नासं</note> <note>(2) R. नियोगाभेदलक्षणः</note>
﻿<pb n="r650"/>
तु पूर्वपक्षे घटते । सिद्धान्ते च न श्रुत्यैव विधानमिति दर्शयन्नाह---<b>अत इदमुक्‍तं
अवघातादयस्तु पदार्थाः श्रुत्या विधीयन्त इति</b> । <b>भावार्थानां श्रुत्या नियोगसंबन्ध इत्यर्थः</b> ।
तेनायं भाष्यार्थः---विधीयन्ते, विधिना संबध्यते इति । <q>“वाक्येनैषां व्रीह्यादिसंबन्ध”</q> इति
<b>भावार्थानुप्रवेशेन व्रीह्यादीनां नियोगसंबन्ध इत्यर्थः</b> । एतत्किल भाष्यं अवघातादीनां
व्रीह्यादिसंबन्धिता वाक्येनेति वदति । तदा च व्रीह्यादिशेषतैवावघातादेरिति इदमापद्यत
इति मत्वा व्याख्यातम् । एषामवधातादीनां शेषितया वाक्येनैव व्रीह्यादिसंबन्ध इति
भाष्याक्षरार्थः <b>न तु प्रधानभूतानां</b> व्रीह्यादीनां नियोगसिद्धिरित्यर्थः । कुतः ? <b>न हि द्रव्य-
पर्यन्तो नियोगः स्वयमेव साध्यत्वात्</b> । न हि द्वयमेकस्मिन् वाक्ये साध्यं भवति एक-
वाक्यत्वावगमविरोधात् । न च स्वर्गवत् व्रीहयोऽपि साध्यत्वेन संबन्धमर्हन्ति परस्पराननु-
गुणत्वात् । न हि ते नियोज्यविशेषणत्वेनान्विताः । न च द्वितीयावगतसाध्यत्वानुग्रहाय
नियोज्यविशेषणता कल्पयितुमपि शक्या । द्वितीयानिर्देशादेव क्रियाजन्यफलभागित्वेन
अनियोगफलत्वात् । यस्य हि नियोज्यविशेषणस्य सतः साध्यत्वमिष्यते न तस्य क्रिया-
फलत्वं क्रियाफलत्वे तत्कामस्य नियोगेन संबन्धानुपपत्तेः । यदि हि नियोगः तस्य निमित्तं भवेत्
तदा तत्कामिनः तत्कामितयैव नियोगसंबन्धः स्यात् । अन्यथा अविवक्षिततत्कामसंबन्धो
द्रव्यमात्रतयैव संबध्येत नियोगफलत्वे च क्रियाफलत्वानुपपत्तिः । यदेव हि क्रियातो व्यवधानान-
पेक्षं साक्षान्निष्पद्यते तदेव क्रियाफलं कारकसमवायिफलत्वात् क्रियाणाम् । एतेनाधानस्य
अग्न्यर्थना नियोगविषयता चेति प्रत्युक्तम् । कथं तर्हि आश्रयिषु द्रव्यसंस्कारोऽपि विवक्षितः
प्रत्यक्षदृष्टत्वात् न तु क्रियाफलत्वादिति । <b>तस्मात् सूक्‍तं सर्वे सर्वार्था</b> इति प्रयाजादिवत् 
<note>(1) P. 665-9</note> <note>(2) R. स्वयमसा</note>
﻿<pb n="r651"/>
प्रकरणनियोज्यतया । <b>किमिदमदृष्टं भवतीति</b> । इदं हि भाष्यं द्रव्यनिष्ठत्वेन अदृष्ट-
उपकारो भविष्यति इति इदमाहेति मन्यते । उत्तरं---<b>अदृष्टमपूर्वं नियोग इत्येकमिद-
मित्युक्‍तं तेन<q>‘अपूर्वं कृत्वा’</q> इत्यत्र</b> । अयमत्र पूर्वपक्षसंक्षेपः---तुषकणविमुक्‍तेः अधिकार-
निरपेक्षाया अपि साध्यत्वसंभवात् तादर्थ्ये सत्यवघातादीनां अधिकारानुप्रवेशासंभवात्
तदनुप्रवेशसिद्ध‍यर्थं वरं प्रयाजादितुल्यतैवाश्रीयताम् । प्रयाजाद्यवान्तरापूर्वं हि अधिकारापेक्षमेव
कार्यमिति तादर्थ्ये युक्त एवाधिकारानुप्रवेश इति ।</p>
<p><b>फलं तु सह चेष्टया शब्दार्थोऽभावाद्विप्रयोगे स्यात्</b> । <b>अत्रोच्यते---स्यात् सर्वार्थता
यदि 1कार्यार्थे विरोधो नियोगस्य स्यात्</b> । <b>नत्वत्र विरोधो विद्यते</b> । <b>कथं न विद्यते
विरोधः</b> ? <b>कथं वा विद्यते विरोधः ?</b> <b>उक्तं कार्यान्तरत्वात्‍तुषकणविप्रमोकस्येति । न
कार्यं कार्यान्तरेण संबध्यते यथा स्वर्गः पशुभिः</b> । <b>एवं नियोगः कार्यं तुषकणविप्रमो-
कश्चेति विप्रतिषिद्धम् ।</b> उत्तरमाह---<b>अनभिज्ञो भवान् विषयनियोज्यानामित्युक्तम्</b> ।
इदमत्राकूतम् । द्रव्यं तावत् अवधातादिषु द्वितीयासंयोगेन साध्यतया प्रतीयते । न च
यस्य साध्यान्तरमस्ति तस्य नियोगविषयता, परस्पराननुगुणसाध्यद्वययोगेन एकवाक्यत्वानुपपत्तेः ।
<note>(1) G. कार्यविरोधो</note>
﻿<pb n="r652"/>
न च तदेव नियोज्यविशेषणमित्यानुगुण्यं वाच्यम् । अकारकभूतपदार्थविशिष्टस्य
नियोज्यत्वात् । का पुनर्युक्तिः अकारकभूतपदार्थविशिष्टस्य नियोज्यत्वे इति । उच्यते ।
यत्खलु क्रियासम्बन्धि तत्कारकम् । तच्च द्विविधम् किञ्चित्क्रियासाध्यं किञ्चिच्च न, तत्र
यत्पूर्वं तत्कर्म द्वितीयं करणादिकं तच्चोभयमपि न नियोज्यविशेषणं भवति । उभयथा हि
विशेषणता स्वरूपसंबन्धितया कामनाविषयतया वा, तत्र न तावत् स्वरूपसंबन्धितया,
नियोगनियोज्यलक्षणसम्बन्धात्प्रागसिद्धेः । न च कामनाविषयत्वेन करणादि 2सिद्ध‍यति ।
कियाजन्यापूर्वसाध्यत्वानुपपत्तेः । करणादीनि कर्म च क्रियाऽसाध्यतयैव न नियोज्य-
विशेषणं, नियोगसाध्यं हि काम्यमानतया नियोज्यं विशिनष्टि नान्यम्[त] । तस्मात् गुणकर्मणां
नियोगविषयत्वं यो ब्रवीति सः विषयस्वरूपं नियोज्यस्वरूपं च न जानतीति । इदमेव
विवरीतुमुपक्रममाणः पृच्छति---<b>कथमनभिज्ञ इति</b> । उत्तरम्---<b>इत्थमनभिज्ञः</b> । <b>विषयो हि नाम
2अधिकारसंबन्धी स्वर्गकामो यजेतेति</b> । यो ह्यधिकारसंबन्धयोम्यः स विषयः । स एव
चाधिकारसंबन्धयोम्यः यत्र नियोगः साध्यभूतः प्रतीयते । तथापि किं ? इत्याह---<b>तस्य च
विषयस्य नियोगसिद्धिरेव प्रयोजनं दृष्टेऽर्थे संभवत्यपि यथा गोदोहनेन पशुकामस्य
प्रणयेदिति</b> । साध्यद्वयस्यैकत्रान्वयविरोधात् साध्यान्तरस्याननुप्रवेशात् । नन्वत्नापि साध्यान्तरं
पशवः इत्याह---<b>ननु च अत्रापि फलसिद्धिः</b> प्रयोजनं न नियोगसिद्धिः उत्तरं---<b>नियोग
सिद्ध‍यर्था फलसिद्धिरिति षष्ठे वक्ष्यामः</b> तेनात्नापि नियोगसिद्धिरेव प्रयोजनम् । यत
एव च नियोगसिध्यर्था फलसिद्धिः, <b>अत एव च कर्माण्यपि जैमिनिः फलार्थत्वात्</b> ।</p>
<note>(1) कामाधिकार बृ. भा. (2) G. साध्यं (3) G. अधिकारपदसं</note>
﻿<pb n="r653"/>
<p>एतदुक्‍तं भवति-साध्यभूतो विध्यर्थः प्रतीयते स च विषयसिद्ध‍या सिद्ध‍यति । स एव
च विषयानुष्ठाने प्रवर्तते यो विध्यर्थं स्वसंबन्धितया साध्वभूतमवबुध्यते । न चाकामसाधने
नियोगे कामी कामितयैव <q>‘ममेदं कार्यं’</q> इति बोद‍्धृतयाऽन्वयमर्हति इति स्वसिद्धिहेतुभूत-
विषयसंपादनसमर्थपुरुषलाभाय फलोत्पत्तौ निमित्तभावमवलम्बते स्वयमेव 2विध्यर्थ इति
नियोगसिध्यर्था फलसिद्धिः । अतो न फलं नाम पृथक् प्रयोजनान्तरमिति । <b>नियोज्यः
इदानीं कः</b> ? <b>अकारकभूतपदार्थविशिष्ट इति षष्ठे वक्ष्यामः</b> । इदं प्रागेव वर्णितम्---कर्तुरन्यो
नियोज्यो न भवति कर्ता च कारकभूतपदार्थविशिष्टोऽपि स्यादित्यभिप्रायवान् पृच्छति
---<b>कः पुनरसौ</b> ? <b>इति</b> । <b>उत्तरं---वक्ष्यमाणन्यायबलेन अधिकृतः कर्मणि</b> इति
ईश्वरभूतः कर्मणीत्यर्थः । पुनरपि तेनैवाभिप्रायेणाक्षेपगर्मं पृच्छति---<b>किमिदं अधिकृत इति</b> ।
एकग्रन्थेनाह---<b>ननु च कर्तैवाधिकृतः नापरोऽधिकृतो नामेति</b> । उत्तरं---<b>यथा न
कर्तुरधिकारः</b> । <b>अधिकृतस्य कर्तृत्वं इत्येतदपि षष्ठे वक्ष्यामः</b> । <b>यद्येवं</b> भवेतां नामे-
दृशौ विषयनियोज्यौ तथापि <b>किमायातं <q>“व्रीहीन् प्रोक्षति”</q> इत्यत्र ।</b> उत्तरम्---<b>कार्यान्तरेऽपि
द्रव्यगते संस्कारे सति 3नियोगाविरोध इतीदमायातम्</b> ।</p>
<note>(1) नियोगासिद्धिरेव</note> <note>(2) G. सिध्यर्थः</note> <note>(3) G. नियोगविरोधः</note>
﻿<pb n="r654"/>
<p>अयमाशयः । यदि यस्यापि कार्यान्तरमस्ति तस्यापि विषयता स्यात् तदा द्रव्यगत-
कार्यावगमेऽपि नियोगस्य स्ववाक्य एव श्रुतत्वात् परवाक्यगतनियोगानुप्रवेशाभावात्
तदसंस्पर्शे व्रीह्यादिगतं कार्यं तदननुगुणमिति कार्यद्वयविरोधः स्यात् । यथोक्‍ते तु
विषयलक्षणे साध्यान्तरदर्शनेन विषयत्वाभावात् निर्विषयत्वाच्च लिङ्गादेः नियोगज्ञानानुपपत्तेः
स्ववाक्ये नियोगाभावात् नियोगसंबन्धसिध्यर्थं वाक्यान्तरगतनियोगानुप्रवेशाय तत्संबन्धावस्थ-
व्रीह्यादिसंस्कारः तदपेक्षित एवायं प्रतीयत इति तत्कार्यानुप्रवेशात् कार्यान्तरमपीदं न
विरोधमावहति । यथोक्तनियोज्यलक्षणाभावे तु यथोक्तविषयलक्षणमेव न भवति । एकस्मिन्नपि
वाक्ये नियोज्यविशेषणतया क्रियाफलस्याप्यन्वयोपपत्तेरिति यथोक्तनियोज्यलक्षणस्याप्यस्त्ये-
वोपयोगः । कुतः पुनः परवाक्यगतनियोगानुप्रवेश इत्यत्राह---<b>व्रीहीन‍्प्रीक्षतीति प्रधानभूत-
विषयार्थव्रीहिसंस्पर्शात् नियोगस्य च नियोगान्तरावगतिः</b> कार्यांशे <b>समिदादीनामिव</b>
प्रोक्षणं प्रति प्रधानभूत1विषयार्था ये व्रीहयः तन्नियोगार्थं संस्पृशति । अतो व्रीहिद्वारेण नियो-
गानुप्रवेशसंभवात् न नियोगान्तरं <b>स्ववाक्यगतमवगम्यते यथाकार्यांशे अधिकाराशे
समिदादीनाम्</b> ।</p>
<p>अभिप्रायं विवरीतुं चोद्यपूर्वकमाह---<b>ननु च कार्यान्तरमित्युक्तम्</b> । <b>कार्यान्तरत्वे
च नियोगान्तरावगतिः सोमेष्टीनामिव</b> । उत्तरं---<b>सत्यम् 1यदि कार्यान्तरावगतिः
स्यात्</b> । <b>कथं न कार्यान्तरं अधिकारनियोगाक्षेपात् तण्डुलनिप्पत्तेः स्वर्गसिद्धिवत्
न कार्यान्तरम्</b> । यथा नियोगाक्षिता स्वर्गसिद्धिः न कार्यान्तरं तथा तण्डुलनिष्पत्तिरपि ।
<note>(1) G. विध्यर्था</note> <note>(2) G. यदि कार्यान्तरंस्यात् तदा नियोगान्तरावपतिः
स्यात्</note>
﻿<pb n="r655"/>
<b>तस्मादधिकारनियोग एवायं</b> साध्यो व्रीहिसंस्कारद्वारेण <b>व्रीहीन् प्रोक्षतीति, प्रयाजादी-
नामिव</b> । प्रयाजादिभिः <b>इयान् विशेषः</b> । <b>दृष्टकार्यद्वारकस्त्वयम्</b> । <b>साक्षान्नियोगकार्य
एव प्रयाजादिः</b> । प्रथमं निरधिकारतया साधिकारनियोगकार्यतया प्रतीयते प्रयाजादिः ।
पश्चात्तु स्वगतकार्यविमर्शस्तत्रेत्युक्तम् । एवं कार्यान्तरेपि नास्ति विरोध इत्युक्तम् ।
संप्रति कार्यान्तरं विनाऽनुप्रवेशानुपपत्तेः अवश्यमङ्गीकरणीयं कार्यान्तरमित्याह---<b>न च
द्वारमेव प्रतियन्धकं भवितुमर्हति विशेषतो दृष्टसाक्षान्नियोगसंबन्धिनामपि द्वारं</b>
करणोपकारलक्षणं कल्प्यम् । इदं तु <b>1क्लृप्तमिति विशेषः</b> । <b>यया च द्वारकल्पना-
मन्तरेण प्रधानेतिकर्तव्यतासिद्धिर्न भवति तथा प्रकरणप्रमाण</b>स्वरूपनिरूपणे वक्ष्यामः ।
अनेनेदमुक्तम् । प्रयाजादितुल्यत्वेपि द्वारस्यावश्यकल्प्यत्वात् किमिति दृष्टद्वारं परित्यज्यत
इति । <b>तदिदमुक्तम्---प्रमाणाभावान्न सर्वार्थतेति</b> । <b>न हि दृष्टे संभवति संबन्धहेतौ
कल्प्यं हेत्वन्तरमात्मानं लभत इत्यर्थः</b> । <b>ननु च बिनियोगतःकार्यं न कार्यतो विनियोग
इति</b> । अस्यार्थः---विनियोग<b>पेक्षया कार्यं न पुनः</b> कार्यापेक्षो विनियोः इति विनियोगानुसारेण
व्रीहिमात्रसंस्कार एवायं प्रतीयते । अन्यथा हि व्रीहिशब्दस्य अपूर्वसाधनाङ्गलक्षणापरत्वं
स्यात् । अतः कथं कार्यान्तरानुप्रवेश इति ।</p>
<note>(1) G. दृष्टमिति</note>
﻿<pb n="r656"/>
<p>उत्तरम्---<b>परिहृतमेतत्-शास्त्रान्तरदृष्टविषयत्वादिति</b> । शास्त्रान्तरेण यो दृष्टः
कार्यसंबन्धितया स विनियोगस्य विषयः तस्मिन्नपरं विनियुज्यन <b>इत्यनेन इदं परिहृतम्</b> ।
यथा स्वतन्त्रद्रव्यं शेषि न भवति इति । यत एव शास्त्रान्तरप्रतीतं शेषि भवति
<b>अत एव च भेदाभेदलक्षणं हेतुरिति</b> । एतच्च व्याख्यातम् । <b>तस्मात्सूक्तं फलं तु सह
चेष्टयेति</b> । दृष्टमात्रेण कार्यस्य स्वीकार इति सूत्रे प्रतीयते तच्चानुपपन्नमिति मत्वा व्याचष्टे
---<b>कार्यानुरोधी नियोग इत्यर्थः</b> । अवान्तरकार्यमपि नियोगोऽनुरुध्यते अपेक्षत इत्यर्यः ।
<b>अतो ये यत्र श्रूयन्ते इति सिद्धम्</b> । अतः सूक्तं फलं तु तत्रैव कर्तव्येति ।</p>
<p><b>द्रव्यं चोत्पत्तिसंयोगात्</b> । अत्र भाष्यकारेण सन्देहः कृतः---किं यो यः शक्यते
एभिः कर्तुं तस्मै तस्मै प्रयोजनाय इत यत् <b>येन संयुक्तं तस्मा एवेति</b> । तत्र कारणभूतसन्देहमाह---
<b>इदं चिन्त्यते---स्फ्यश्च</b> कपालानि <b>चेति सन्निधापनविधयः संयोगतोऽविशेषात्</b> । <b>प्रकर-
णाविशेषाच्चेति किं सर्वार्थतयाऽवगम्यन्ते उत स्फ्येनोद्धन्तीत्येवमादिभिरुपसंह्रियन्त
इति</b> । अस्यार्थः---येऽमी सन्निधापनविधयः नियोगसंबन्धमात्रविधयः ते किमुपसंह्रियन्ते अथ
वा अनुपसंह्रियमाणाः स्वयमेव सर्वत्र कार्ये विनियुज्यन्ते इति । <b>किं तावद्‍युक्तम्</b> ।
<b>नोपसंह्रियन्ते इति । कुतः ?</b> । <b>अशक्‍तेः</b> उपसंहाराशक्‍तेः । कथमशक्तिः ? उत्तरं---
﻿<pb n="r657"/>
<b>सन्निधाने हि सति नियोगैक्यात् द्वारमात्रानुज्ञानाच्च दृष्टद्वारकत्वमेव शक्यते वक्‍तुम्</b> ।
<b>कल्प्यप्रतिपक्षत्वात् न पुनः दृष्टविशेषद्वारमपि</b> । अस्यार्थः---सन्निधापनविधिबलेन तावत्
एते स्फ्यादयः कार्यविशेषनिरपेक्षा एव नियोगार्था अवगम्यन्ते । तत्र केन द्वारेणेत्यपेक्षायां
दृष्टमेव द्वारं नियोगाऽनुमन्यते नादृष्टम् । न पुनः दृष्टत्वेऽपि द्वारविशेषम् । नियोगाननुमतं
च न शास्त्रार्थ इति । <b>तस्माच्छक्तितो व्यवस्था</b> । अत्राभिधीयते---<b>स्यादेतदेवं यदि
द्वारमात्रमेवानुरुध्यते नियोगेन</b> । कस्मात्पुनर्नैवमित्याह---<b>संबन्धानुसारी हि नियोगः</b>
यदि संबन्धं नियोगो नानुरुध्यते नियोगासंबन्धमपि यदि द्वारं स्यात् तदा द्वारमात्रमेव नियोगे-
नानुरुध्येत संबन्धानुसारी तु नियोगः । <b>उक्‍तं शास्त्रान्तरविहिृ/?/तविषयत्वात् (वि)नियोग-
शास्‍त्रस्येति</b> । यो हि शास्त्रान्तरेण नियोगेन संबन्धीक्रियते तद्विषयो नियोगः नान्यविषय
इति संबन्धानुसारी नियोगः । नन्वेवमपि माभूदसंबन्धे विनियोगः संबन्धे तु सर्वत्र विनियोमः
स्यात् इत्यत्राह---<b>अत सन्निधापनविधयो न संबन्धविधेः प्रतिपक्षा भवितुमर्हन्ति तन्मू-
लत्वात्</b> । संबन्धविधिना हि संबन्धे शेषिणः आपादिते पश्चात् सन्निधापनविधिभिः
विनियोगः । <b>अतः सिद्धमत्रापि ये यत्र श्रूयन्त इति</b> । यथा शेषिणः सन्निधानापादकस्य
संबन्धविधेः सन्निधापनविधिः न प्रतिपक्षः तथा स्फ्येनोद्धन्तीत्यस्यापि न प्रतिपक्षो भवितुमर्हति
अविशेषादिति सिद्धा अत्रापि व्यवस्था न केवलमवघातादीनामिति ।</p>
﻿<pb n="r658"/>
<p><b>अर्थैकत्वे</b> । <b>संस्कारद्रव्यविधयो ये यत्र श्रूयन्ते ते तत्रैवेत्युक्तम्</b> । <b>गुणे इदानीं
चिन्त्यते</b> । <b>किं ये यत्र श्रूयन्ते तत्रैव उत कृत्स्‍ने प्रकरणे निवेश इति</b> । अनेनावान्तर---
सङ्गतिमाह । संस्काराणां श्रुत्या विनियोग उक्तः । तदनन्तरं च वाक्येन द्रव्याणां
विनियोग उक्तः द्रव्यविनियोगनिर्वाह्यश्च गुणविनियोग इति स तदनन्तरं चिन्त्यते । पूर्वपक्षाभाव-
संशयं आचिक्षिप्सुराह---<b>ननु चान्वितपदार्थत्वात् पदानां नैव केवलं गुणवचनता
संभवति</b> । अन्विताः पदार्थाः पदैः अभिधीयन्ते । तेन द्रव्यान्विता एव गुणा
गुणपदैरभिधीयन्ते तथाभूताश्च शक्‍नुवन्त्येव क्रियासाधनतामुपगन्तुमिति भावः । दृष्टान्त-
गाह---<b>यथा न केवलाकृतिवचनता आलभेत इति</b> । <b>यथा च वायव्यं श्‍वेतमालभेत इति
न केवलगुणवचनता शक्यते वक्‍तुं</b>, अन्यथा तदप्यत्रोदाहरणं स्यात् । परिहरति---<b>सत्यं
अपरित्यक्तद्रव्यस्यैवान्वयो यत्र दृश्यते अमूर्तस्य नैष तदुदाहरणम्</b> । <b>यत्र पुनः परित्यक्त-
द्रव्याभिप्राये केवलगुणवचनस्यान्वयः यथा पटस्य शुल इति भवति तत्र संशयः
कारकविभक्‍तौ सत्यामपि किं क्रियान्वयी गुणवचनः उत केवलद्रव्यान्वय्येवेति</b> ।
<note>(1) P. 673</note>
﻿<pb n="r659"/>
अयमेवात्र संशयः किं एकवाक्यतया क्रय एवारुणिमा विनियुज्यते उत वाक्यं भित्वा प्रकरण-
विनिविष्टेषु द्रव्येषु विधीयत इति ।</p>
<p><b>ननु च केवलगुणवचनताऽस्य अस्मिन् वाक्ये नैव प्रतीयते</b> । <b>तत्र हि पटस्य
शुक्ल इति षष्टीनिर्दिष्टत्वात् द्रव्यस्य तत्संबन्धावगतेश्च शुक्लशब्दस्य युक्तं केवलगुण-
वचनस्यान्वयित्वम्</b> । यदि हि द्रव्यस्य संबन्धः शुक्लशब्दस्य न स्यात् तदा न स्यात्
केवलगुणान्वयिता । द्रव्यसंबन्धेतु द्रव्यान्तरस्य द्रव्यान्तरसंबन्धाभावात् केवलगुणान्वयिता ।
<b>इह पुनः अरुणया इति कारकनिर्देशात् क्रियासंबन्धावगतिः न द्रव्यसंबन्धावगतिरिति न</b>
केवलगुणान्वयित्वम् । युक्त्यन्तरं चाह---<b>तदवगतेश्च</b> क्रियासंबन्धावगतेश्च <b>गुणमात्रस्यापि</b>
क्रियानुष्ठानाशक्‍तेः । <b>अपरित्यक्तद्रव्यस्यैवान्वयो युक्तः श्‍वेतमालभेत इतिवत्</b> । परि-
हरति---<b>उच्यते</b> । <b>न द्रव्यसंबन्धावगतिरेव तत्र केवलगुणवचनत्वे हेतुः</b> । कस्तर्हि ?
<b>द्रव्यान्तरानवगतिरपि</b> हेतुः । यदि हि द्रव्यान्तरमपि तत्रावगम्यते तदा न स्यात्
केवलगुणवचनता पटस्य शुक्लो भाग इतिवत् । तेनोपात्त1द्रव्यवत् द्रव्यान्तरानुपादानमपि
केवलगुणवचनत्वे हेतुः । कथं पुनरत्र द्रव्यान्तरावगतिर्नास्ति अत्राह---<b>द्रव्यान्तरावगतौ हि
पटस्य शुक्लो भागः इतिवत् गुणगुणिनोः संबन्धो न स्यात् । यद्येवं किमायातं अरुणयेति</b>
<note>(1) R. द्रव्यत्ववत्</note>
﻿<pb n="r660"/>
<b>इदमायातम्</b> । <b>अत्रापि हि एकहायन्या न द्रव्यान्तरं प्रतीयते</b> । एकवाक्यत्वे सति
एकहायन्यवरुद्धे क्रये द्रव्यान्तरानुप्रवेशाभावात् । <b>अतः एकहायनीशब्दोपात्तत्वात् द्रव्यस्य
न अरुणाशब्दः द्रव्यान्तरोपनिविष्टं गुणमभिधातुं शक्‍नोति</b> । <b>एकहायन्युपनिवेशे च न
क्रयसंबन्ध इत्युपरिष्टात् प्रदर्श्यते</b> । <b>अतः पदान्तरोपात्तद्रव्यके वाक्ये केवलगुणान्वयि-
तैवेति स्थितम्</b> । <b>अत उपपद्यते संशयः</b> । यस्मादुपपद्यते संशयः किं <b>वाक्यं भित्वा
प्रकरणे निवेशः गुणस्य द्रव्ययोगित्वात्</b> किं प्रकरणनिविष्टेषु द्रव्येषु निवेशः
उत करणविभक्तिनिर्देशात् क्रयण एवेति । अत्र भाष्यम् । <b><q>“ननु नैवायं गुणवचन1”</q></b>
इति । तदाक्षिपति---<b>कथमिति</b> । एवं भाष्योक्‍तेन न्यायेन गुणान्वयव्यतिरेकानुविधान---
लक्षणेन अरुणाशब्दस्य स्थिते <b>गुणवचनत्वे <q>“ननु नैवायं गुणवचनः किं तर्हि द्रव्यवचनः”</q>
इत्याक्षेपः कथमुपपद्यते</b> । <b>उच्यते</b> । <b>स्‍त्रीलिङ्गनिर्देशात् द्रव्याश्रितत्वाच्च</b> स्‍त्रीलिङ्गस्य न
गुणानां लिङ्गसमवायः । नन्वाक्षिप्तद्रव्यसमवायि लिङ्गं भविष्यति इत्यत्राह---<b>प्रातिपदिकार्थगत-
त्वाच्च लिङ्गस्य</b> । स्त्रियां यत्प्रतिपदिकं वर्तते तत्र स्‍त्रीप्रत्यय इति प्रातिपदिकार्थगतमेव
लिङ्गं प्रत्ययाभिधेयत्वेऽपि लिङ्गस्य प्रकृत्यर्थसंबन्ध एवेति प्रातिपदिकार्थाश्रितमेव लिङ्गमिति । अत्र
<note>(1) P. 681-6</note>
﻿<pb n="r661"/>
पृच्छति---<b>किमरुणेत्यादिदर्शनं नास्त्याक्षेपवादिनः</b>, गुणमात्रवचनादपि स्‍त्रीप्रत्ययो भव-
तीति किमाक्षेपवादी न पश्यति, येन तन्मात्रदर्शनादपि द्रव्यवचनतामिच्छतीत्यर्थः ।
<b>न नास्ति दर्शनं, अस्त्येव, किन्तु अरुणयेत्येवमादिषु नेत्यभिप्रायः</b> । अभिधेय एव
दर्शनात् । <b>कथं तर्हि अरुणाद्युपन्यासेन निराकरणम् ? अरुणादिषु प्रयोगसाधुतेति ।
कथमरुणावल्लिङ्गमिति द्रव्यवचनतानिराकरणम् ? उत्तरं---स्थिते गुणवचनत्वे दृढ-
तरेण कारणेन अरुणावल्लिङ्गं भविष्यति इत्यभिप्रायः । <q>“अथ यदि क्रीणातिना न
संबध्येत तस्मिन्नेव वाक्ये एकहायनीशब्देन संभन्त्स्यते न भविष्यति वाक्य भेद”</q> इति
वदतः कोऽभिप्रायः</b> ? । अनेन भाष्यं पठित्वा आक्षिपति । <b>आक्षेपे चायमभिप्रायः</b>
केवलगुणवचनत्वात् 1कथं द्रव्यसंबन्धाशङ्केति । समाधत्ते---अयमभिप्रायः । <b>यदा द्वयोः
क्रियासंबन्धः</b> तदा एकहायन्यवरोधेन <b>द्रव्यान्तरनिरोधात् केवलगुणवचनता अरुण-
येति । यदा पुनः</b> अरुणिम्नः <b>क्रियासंबन्धो नास्ति तदा द्रव्याश्रितत्वात् गुणानां
द्रव्याणां च तदाश्रयत्वेन गुणानां को नाम द्रव्यसंबन्धं निरुणद्धि</b> इति युक्त एवा-
श्रितत्वेन2 क्रयसंबन्ध इति मन्यते यथा नीलमुत्पलं इत्यत्र । <b>अत्रोत्तरं---प्रातिपदिकात्ता-</b>
<note>(1) G. न</note> <note>(2) G. आश्रयत्वेन</note>
﻿<pb n="r662"/> 
<b>वत् गुण एव प्रतीयते पदान्तरसंबन्धात्त्वपरित्यक्‍तद्रव्यकोऽन्वयः । लिङ्गं च वाक्या-
द्वलीयः</b> । तेन नास्ति द्रव्यसंबन्ध इति । वाक्याल्लिङ्गं बलीय इत्याक्षिपति---<b>किमिदं
वाक्यालिङ्गं बलीय इति । ऐदमर्थ्ये हि</b> पारार्थ्यलक्षणे शेषत्वे <b>बलाबलमुक्‍तं श्रुति-
लिङ्गाधिकरणे । न पुनरन्वययोगेपि</b> क्रियाकारकगुणगुण्याद्यन्वययोगेपि बलाबलं नोक्तम् ।
उच्यते---<b>अन्वययोगे च अन्वयान्तरावगतौ सत्यां केन बलाबलं निवार्यते</b> । यद्यप्यैदमर्थ्य
एव वलाबलमुक्‍तं तथापि तुल्यन्यायतयाऽन्वययोगेऽपि तेन बलाबलं केन वार्यते । चशब्दो-
ऽपिशब्दार्थे । <b>उक्‍तं चास्माभिः</b> बलाबलम् ।</p>
<p>अत्र भाष्यं <q>“रूपादरुणाशब्दस्य गुणवचनता”</q>1 इति वदति । तदनुपपन्नम् ।
अन्वितपदार्थत्वात् न केवलगुणवचनतेत्यनया शङ्क‍या भाष्यार्थं दर्शयति---<b>पदान्तरेण द्रव्यो-
पादानात् क्रियासंबन्धाच्च पदद्वयस्य केवलगुणान्वयिता न शक्यते वाक्येन बाधितुम्</b> ।
क्रियायामेव तावत् न द्रव्यान्वितगुणान्वयार्थं अरुणापदं, पदान्तरेण द्रव्योपादानात् । न च
द्रव्य एव गुणान्वयार्थं, क्रियासंबन्धात् पदद्वयस्य परस्परसंबन्धप्रतिपत्तौ निमित्ताभावात् ।
अतः केवलगुणान्वयिता अरुणापदस्येत्यनेनैवा/?/भप्रायेण भाष्ये रूपादरुणाशब्दस्य गुणवचन-
तेत्युक्तम् । <b>अत्रेदानीमुत्तरं क्रियायोगित्वे अमूर्ततयाऽनन्वयमालोच्य अनन्वयाद्वरं
द्रव्यान्वयः । द्रव्यान्वयित्वेपि2 क्रियान्वयो नातिदूरं परित्यक्‍तो भवति</b> । तदीयद्रव्य
<note>(1) P. 686</note> <note>(2) G. द्रव्यान्वयित्वे हि</note>
﻿<pb n="r663"/>
एव निवेशात् । <b>अवश्यं चैतदेवमभ्युपगमनीयम् । अन्यथा प्रकरणसंबन्धोऽपि न
स्यात् । प्रकरणेऽपि हि क्रियया द्रव्येण वा संबन्धः । क्रियया तावत् न संबध्यते
इत्युक्‍तं</b> अमूर्तत्वात् । <b>अथ लिङ्गात् द्रव्येणापि न संबध्यते हन्त अनन्वयितैवाभ्यु-
पगता भवति । न चायमनन्वयिता</b> अभिधानलक्षणो धर्मः <b>अभिधानस्य</b> शब्दस्य
लोके वृद्धव्यवहारे <b>दृष्ट</b> इत्युक्तम् । तस्मादेकवाक्यतानुग्रहाय तस्मिन्‍नेव वाक्ये
<b>द्रव्यसंबन्धाभ्युपगमो युक्तः</b> । यत एवानन्वयप्रसङ्गाल्लिङ्गेनान्वयः <b>अत एव नीलोत्पला-
दिष्वप्यन्वयो दृश्यते । अन्यथा हि संबन्धाभिधानविभक्‍तिशून्यानामपि</b> नीलोत्पलादि-
शब्दानां <b>कथं वाऽन्वयः स्यात्</b> वाशब्दः इवार्थे । कथमिवान्वयः स्यादित्यर्थः
समुद्रो वा महासत्व इतिवत् । अनेन ग्रन्थेन <q>“अत्रोच्यते”</q> इत्यादिभाष्यं “नास्ति
वाक्यभेदः इत्यन्त व्याख्यातम् ।</p>
<p><q>“नैतदेव”</q> इति प्रतीकेन भाष्यं व्याख्येयं स्वीकृतम् । <b>सत्यमेव वैभक्ति-
कोऽपि संबन्धः अभिधानलक्षणः भवति यद्यप्रतिपक्षो भवेत् । अयं तु सप्रतिपक्षः</b>
तृतीयया । न हि द्रव्यसम्बन्धे तृतीया घटते । अतः <b>तृतीयानुगुणमेवास्यान्वयित्वं</b>
<note>(1) 686-15</note>
﻿<pb n="r664"/>
<b>कल्पयितव्यम् । न पुनः केवलाभिधानानुगुणम् । तस्मान्न नीलोत्पलवत् संबन्ध
उपपद्यते</b> ।</p>
<p><b>अत्रोच्यते । यदि तृतीयार्थः प्रातिपदिकार्थ</b>स्यारुणिम्नो <b>द्रव्यान्वयविरोधी
स्यात् स्यादेतदेवम्</b> द्रव्यसंबन्धो नास्तीति । <b>स पुनः</b> तृतीयार्थः <b>प्राप्तत्वान्न विरुध्यते</b> ।
<b>अतो यावदप्राप्तमेकहायन्या संबध्यत इत्यदोषः</b> । अतो ‘न ब्रूमो न कारकम् ।
इत्यादिभाष्यं <q>‘नास्ति वाक्यभेदः’</q> इत्यन्तं व्यावर्णितम् । <b>भवेदेतदेवं यद्येकहायनी नान्यार्था
सा तु अन्याथैव । न च द्वयोः अन्यार्थयोः मिथः संबन्धः संभवति । किमर्था
पुनरेकहायती ? क्रयार्थेति ब्रूमः । किं पुनः कारणं तुल्ये समभिव्याहारे</b> गुणक्रियाभ्यां
सह <b>क्रयार्थैवैकहायनी न पुनः गुणसंबन्धार्येति</b> । अत्र भाष्यं <q>“अभिहितमपि पुनः
पर्यनुयुन्यत”</q> इति आक्षेप्‍तुं भाष्यं पठित्वा आक्षिपति---<b>यद्यभिहितं किमिति पुनः पर्यनु-
युज्यते”</b> यदि तृतीयविभक्तियोगेन क्रयसंबन्धः आरुण्यस्येत्यभिधानात् अभिहितमेवेदं
क्रयार्थैवैकहायनी तृतीयायोगादिति किमर्थं पुनः पृच्छ्यते कथं क्रयार्थैवैकहायनीति ।
उत्तरं---<b>अन्यार्थस्याप्यन्येन संबन्धो विरोधप्रदर्शनार्थं तदर्थमेव चोत्तरमपि2 तृतीया</b>-
<note>(1) P. 687</note> <note>(2) G. तेन न दोषः</note>
﻿<pb n="r665"/>
<b>संबन्धात् क्रयार्थता इति</b> । पृष्टे तृतीयाबलेनैव उत्तरे दत्ते पुनरन्यार्थस्याप्यन्येन
सन्निधानात् संबन्धाविरोध इति इमामाशङ्कां कर्तुं प्रश्नः उत्तरं चेत्यर्थः । <b>अन्यार्थमप्यन्येन
संबध्यते1 इति नैष दोषः । शक्‍नोति हि आकाङ्क्षावतोऽन्यार्थमपि सन्निहितमाकाङ्क्षां
पूरयितुं सन्निधानाविशेषात्</b> । तेन साकाङ्क्षस्यारुण्यस्य आश्रयाकाङ्क्षां एकहायनी पूरयेत् ।
<b>सत्यम् शक्‍नोति, न पुनः यदर्थं तत्संबन्धितयैव</b> । तेन यद्यप्येकहायनी सन्निधानात्
अरुणिम्ना संबध्यते तथापि क्रयार्थैव सती न संबध्यते इति न क्रयमात्रसंबन्धोऽरुणिम्नः किंन्तु
प्रकरणगतसर्वैकहायनीसंबन्धोऽरुणिम्न इति ।</p>
<p><b>ननु च त2त्संबन्धिन्यामपि सन्निधानमविशिष्टं इतरस्य चाकाङ्क्षा</b>, तेन
तत्संबन्धितयैव संबन्ध इति । <b>भवेदेतदेवम् यदि सन्निधानमविशिष्टं स्यात् इह तु सन्नि-
धानमप्यन्यार्थम्</b> । <b>न चान्यार्थं सन्निधानमाकाङ्क्षति स्वार्थसिद्धये</b> । उत्तरं---<b>/?/
अवश्यान्वयभावित्वात् अभिधानस्य चान्यस्यासन्निधानात् अन्यार्थतामबकृष्य3
सन्निधानमात्रं परिगृह्यते</b> । <b>तथा च रात्रिसत्रादिषु दर्शितम्</b> । अस्यार्थः---4अरुणा---
<note>(1) R. संबन्धः</note> <note>(2) G. तत्संबन्धस्यापि</note> <note>(3) G. अपहाप</note> <note>(4) G.
अरुणिमा</note>
﻿<pb n="r666"/>
भिधानं तावदवश्यं केनचिदन्वयं भावयितुमुच्चरितम् । तेनावश्यमन्वयेन भवितव्यम् ।
तत्र केनान्वय इत्यपेक्षायां संन्निधानात् एकहायनी क्रयार्थैव संभन्त्स्यते । अन्यार्थतां
परित्यज्य तथा रात्रिसत्रे स्तुत्यर्थतया अन्विताऽपि प्रतिष्ठा सन्निधानात् नियोज्यविशेषणतयैव
गृह्यते । उत्तरम्---<b>युक्तमुक्‍तं किन्तु अत्र प्रकरणात् सन्निधानमनन्यार्थं</b> अधिकारविधे-
<b>र्विद्यते</b> । तेन गृहीतमारुण्यं तदीयेष्वेव सर्वद्रव्येषु संबध्यत इति । <b>तस्माद्वाक्यभेदा-
देवान्वयो युक्तः । अनन्यार्थस्याधिकारविधेः संबन्धिनोऽवगमात् । अतः प्रकरणे
सर्वस्मिन्निवेश इति सिद्धम्</b> । अत्रायं पूर्वः पक्षः---युक्‍तमाकृतेः अमूर्ताया अपि अध्यव-
सायहेतुतया क्रियां प्रति साधनभावः । गुणस्य तु न कथंचित् साधनभाव उपपद्यते । ननु
चोपादाने गुणस्याप्युपयोगोऽस्ति न ह्यनवच्छिन्नमुपादीयत इति शक्यते वक्‍तुम् । न च
गुणमन्तरेणानवच्छिन्नत्वमुपपद्यत इति । तदयुक्तम् । यथा गुणविनियोगाभावेपि
यत्किञ्चिद‍्द्रव्यमुपादाय प्रयोगः सिध्यति तथाऽत्रापि किं न सिध्यतीति नास्ति साधनभावः ।
राद्धान्तमुपक्रमते---<b>एवं प्राप्ते ब्रूमः</b> ।</p>
<p><b>अर्थैकत्वे</b> । अत्राभिधीयते---<b>क्रय एवारुणिमा निविशते । कथं ? तत्संबन्धप्रतीतेः
तृतीयातः । ननु च केवलगुणवचनत्वात् न क्रियया संबध्यते इत्युक्‍तम् । दुरुक्‍तं
तत् । कथं दुरुक्‍तं ? इत्थं दुरुक्तम्---यस्य हि यादृशं क्रियासाधनत्वं दृष्टं लोके</b>
﻿<pb n="r667"/>
<b>तस्य तथाविधस्यैव विभक्तयः संबन्धमापादयन्ति । द्रव्यविशेषणत्वेन च गुणः
क्रियां निष्पादयति अविशिष्टस्य कारणत्वानुपपत्तेः । अत्रेदमाकृतम्</b> । क्रयसंबन्धा-
दारुण्यस्य तत्रैव विनियोगः क्रयसाधनता च तस्य संभवति द्रव्यविशेषणत्वेनारुण्यविनियोगात् ।
तद्धि एवं विधीयते यत्रारुण्यं समवेतं तेन क्रयः कर्तव्यः इति । न च तस्योपादानमारुण्येना-
विशिष्टस्य संभवति । न चानुपात्तेन क्रिया निर्वर्त्यत इत्यस्ति क्रियासाधनभावः आरुण्यस्येंति
सिद्धः क्रये विनियोगः । एतदेव विवरीतुं चोद्यमारभते---<b>ननु चानुपात्तद्रव्यक एवायं प्रयोगः
पटस्य शुक्ल इतिवदित्युक‍तम् । अतः</b> साधनभावो नास्तीत्युक्तम्---<b>तत्सत्यमुक्तम् । न
पुनरनुपात्तद्रव्यतया क्रियासंबन्धोऽपह्नोतुं शक्यते । स्वव्यापारापेक्षत्वात् क्रियायोगस्य</b>
सर्वेषां साधनानां विलक्षणो व्यापार इति । <b>न चानुपात्तद्रव्यतया व्यापारहानिः</b> व्यापार
एव नास्तीति <b>शक्यते वक्‍तुम्</b> ।</p>
<p>ननु च द्रव्यसाधनके कर्मणि कथं गुणस्य साधनतेत्याशङ्क्याह---<b>स्वव्यापारापेक्षाणि
च कारकाणि क्रियया संबध्यन्त इति न कारकान्तरव्यापारमपेक्षन्ते</b> । अस्यार्थः---न
द्रव्यादिवत् कर्मणि गुणः साधनमिति नास्ति विरोधः । ननु च यथा श्‍वेतमित्यत्र द्रव्योपादानं
तथेह नास्तीति कथं साधनभावः अत आह---<b>नाप्यर्थान्तरगतं</b> द्रव्यगतं <b>हानमुपादानं वा
ऽभिधानस्य</b> । यद्यप्यभिधानमर्थान्तरमुपादत्ते जहाति वा तथापि साधनभावो न विरुध्यत
﻿<pb n="r668"/>
इति । उपसंहरति---<b>तस्माद्भिन्नव्यापारकत्वात2 एकहायनीद्वारक एव क्रयसंबन्ध उपपन्नः</b> ।
यत एव द्रव्यद्वारेण विनियोगः <b>अत एव न विकल्पः प्रयोजनवद‍्द्रव्यसंबन्धार्थं क्रिया-
प्राधान्यं</b> प्रयोजनवता द्रव्यान्तरेण सोमाख्येन संबन्धो यथा स्यादित्येवमर्थंमरुणैकहायन्य-
पेक्षं क्रियाप्राधान्यमुक्तम् । <b>तत्प्राधान्ये तु न3 प्रत्येकं वाक्यपरिसमाप्तिः</b> । न हि
गुणं प्रति प्रधानमुपदिश्यते किन्तु प्रधानमेव प्रति गुण इति न प्रतिगुणं वाक्यभेदः ।
<b>तस्मादेकवाक्यत्वात् सिद्धं द्रव्यगुणयोरैककर्म्यान्नियत इति</b> ।</p>
<p><b>एकत्वयुक्‍तमेकस्य श्रुतिसंयोगात्</b> । ननु असङ्गतैवेयं चिन्ता । नात्रैकत्वस्य
श्रुतिनिबन्धनो विनियोग आशङ्क्यत इत्याशङ्क्याह---<b>उक्तो द्रव्यगुणसंस्काराणां विनियोगः
इदानीं 4विनियोज्यविषयगता चिन्ता क्रियते</b> । अस्यार्थः---द्रव्यादिविनियोगे चिन्तिते
तस्यैव विनियोगस्य विशेष चिन्तयितुं विनियोज्यस्य यो विषयः शेषी तद्गता चिन्ता क्रियते-किं
विवक्षितसङ्ख्याकशेषिपर्यन्तो विनियोगः उत नेति । तेनाध्यायसङ्गतिरवान्तरसङ्गतिश्चास्ति ।
कुतः पुनरियं चिन्तेत्यत्र आह---<b>एवं हि श्रूयते <q>‘ग्रहं संमार्ष्टि’</q> इति</b> । एकत्वश्रवणात्
<note>(1) P. 699</note> <note>(2) R. द्वारकत्वात्</note> <note>(3) G. omiss न</note> <note>(4) G. R.
विनियोज्यवियषा</note>
﻿<pb n="r669"/>
संशयः । कीदृशः संशय इत्यत्राह---<b>अत्र संशयः---किं शेषिणो विशेषणमेक</b>त्वादि <b>शेषित्वे1
आद्रियते शेषस्येव पश्चादेः शेषत्वे उत नाद्रियत</b> इति । <b>कथं पुनरत्र संशयः</b> ?
प्रष्टा स्वाभिप्रायेण एकग्रन्थेनाह---<b>युक्‍तं तावत्</b> शेष इति च्छेदः । कथं युक्‍तं ? <b>उपादीय-
मानत्वाच्छेषस्य तदुपयोगि</b> उपादानोपयोगि विशेषणं, अनवच्छिन्नस्य उपादानाशक्‍तेः ।
<b>शेषिणः पुनः कार्यान्तरे</b> होमादौ <b>निर्ज्ञातयागशेषभावस्यैव स्वशेषयोगो युक्तः</b> । शास्त्रा-
न्तरविहितत्वाच्छेषिण <b>इति न संशयं पश्यामः</b> । कार्यान्तरे निर्ज्ञातोपादानाश्शेषिणः नोपादेया
इति तदीयविशेषणानामप्यनपेक्षितत्वात् आदराशङ्कैव न युक्‍तेति । एवं पूर्वपक्षमाक्षिप्य
समर्थयमान आह---<b>उच्यते । श्रुतितः सर्वं कल्पते</b> विवक्षितत्वं अविवक्षितत्वं इत्यादि
<b>नोपादेयत्वात् पशोरेकत्वं</b> विवक्षितम् । <b>किं तर्हि ? श्रुतेः । श्रुतिश्चेन्नाद्रियते द्वित्वं
बहुत्वं वा किमित्यवच्छेदकत्वेन नोपादीयते</b> । नाङ्गीक्रियते । <b>अतः शेषिण्यपि यथा
ब्रहश्रुतिराद्रियते एवमेकत्वश्रुतिराद्रियताम्, अविशेषात् । तदिदमुक्‍तं एकत्वयुक्त-
मेकस्य श्रुतिसम्योगात्</b> । यत्‍तूक्‍तमपेक्षा नास्तीति तदयुक्तम् । श्रुतिबलेनैवापेक्षा
भवतीति कल्प्यतां रक्‍तपटवत् । यत एव श्रुतिमात्रेण स्वीकारः सङ्ख्यायाः नोपादेयत्वमपेक्षते,
<note>(1) G. आदीयते</note>
﻿<pb n="r670"/>
<b>अत एव <q>‘‘अग्नीनादधीत”</q> इति श्रुतेः अग्नीनां बहुत्वमाधाने सिध्यति । <q>“यूपं
छिनत्ति”</q> इति चैकत्वं</b> यूपे सिध्यति ।</p>
<p>सर्वेषां वा लक्षणत्वादविशिष्टं हि लक्षणम् । अत्रोच्यते---<b>नैतदेवम् यदेकस्य संस्कार
इति । संस्कारो नाम व्यापारान्तरयोग्यता । यस्य संस्कारो व्यापारान्तरयोग्यतालक्षणः
संभवति स एव संबन्धितां</b> संस्कारं प्रति शेषितां <b>प्रतिपद्यते</b>। यस्य पुनः व्यापारान्तर-
योग्यतालक्षणसंस्कारो न भवति व्यापारान्तराभावात् स संस्कारार्होन भवति । तच्छब्देन
पुल्लिङ्गान्तेन व्यापारान्तरानवमर्शादेवं व्याख्यातम् । एतेनेदमुक्तम्---ग्रहमात्रस्यैव व्यापारा-
न्तरयोगात् तावन्मात्रस्यैव संस्कार इति । एतदेव चोद्यपूर्वकमाविष्कर्तुमाह---<b>ननु च
ससङ्ख्याक एव व्यापारान्तरयोग्यः संस्कारेणायं क्रियते</b> । सङ्ख्याया व्यापारान्तर-
योगो नास्तीत्यनेनाभिप्रायेण पृच्छति---<b>कुत इति</b> । उत्तरं---<b>व्यापारान्तरं उपादान-
शेषत्वात् सङ्ख्याया लिङ्गस्य च</b> । <b>यथाभूतश्चासौ</b> विवक्षितलिङ्गसङ्ख्याकः स्वव्यापारे
<b>शेषभूतः तथाभूतस्यैव संस्कारे संबन्धः कार्यार्थत्वात्</b> संस्कारस्य । <b>ऐन्द्रवायवादिषु</b>
﻿<pb n="r671"/>
<b>वाक्येषु चैकसङ्खयायुक्ता एव ग्रहाः शेषत्वेन श्रूयन्ते । अतः</b> कार्ययोगित्वादेकत्वस्य
संस्कारार्हत्वाद<b>विवक्षितमेकत्वमित्ययुक्तम् । न च ग्रहमात्रं शेषः</b> । अस्यार्थः । न
चेदमाशङ्कनीयम् यावन्तो ग्रहाः तावन्तो मिलिता एव कार्यान्तरशेषभूता इति येन सर्वेषु
मिलितेष्वेव संस्कारः स्यात् । कुतः ? <b>एकैकस्य विनियोगात् । ननु च विनियुक्तस्य
ग्रहस्योपादानशेषत्वं सङ्ख्यादयः प्रतिपद्यन्ते यथा शेषभावे प्राधान्यं तथा शोषिभावेऽपि</b> ।
अस्यार्थः---उभयसंमतं ताबत् विनियुक्तस्य ग्रहस्योपादानशेषभूताः सङ्ख्यादय इति यथा
शेषत्वावस्थायां उपादीयमानावस्था(यां)श्रयणेन ग्रहस्य सङ्ख्यादीन् प्रति प्राधान्यं तथा
शोषिभावेपि संस्कारयोगेपि प्राधान्यमिति स्यात् । उपादीयमानतयैव सङ्ख्यादीन् प्रति
प्राधान्यं स्यादित्यर्थः । उत्तरं---<b>भवतु प्राधान्यं न कश्चिद्विरोधः सङ्ख्याद्यपरित्यागेन तु
यथैव शेषतां प्रतिपद्यते तथा संस्कार्यतामिति वदामः</b> । संस्कारं प्रत्युपादीयमानतया
भवतु अन्यथा चेति न कश्चिदस्माकं विरोधः । राद्धान्ती परिहरति---<b>अत्रोच्यते । सत्यं शेष-
भूतस्यैव संस्कारः तथापि सङ्ख्यादयो न संबध्यन्ते</b> संस्कारेण । <b>कुतः ? सर्वत्र हि
पदार्थान्तरसंबन्धः प्रधानस्यैव भवति राजपुरुषमानयेतिवत् । तत्र हि राजार्थः</b>
﻿<pb n="r672"/>
<b>केवलमुपलक्षणतयैव भाति । एवमत्राषि द्रव्यमेव प्रधानं यदन्यत्तदुपलक्षणं जात्यादि</b> ।
न चोपलक्षणस्य कार्यसंबन्धो विधेयसंबन्धः द्रव्योपलक्षणत्वाज्जात्यादीनां संस्कारसंबन्धो
नास्तीत्यर्थः । <b>अत इदमुक्‍तं---अविशिष्टं हि लक्षणमिति</b> । कथमविशिष्टतेत्यत्राह
---<b>न ह्येकत्वादीनां विलक्षणत्वे ग्रहान्तरनिवृत्तौ सामर्थ्यमस्ति</b> । कुतो नास्तीत्याह
---<b>संबन्धी हि संबन्ध्यन्तरं निवर्तयति</b> यथा आरुण्यं अनारुण्यम् । न चोपलक्षणत्वें---
नैकत्वादीनां संस्कार[र्य]संबन्धोऽस्ति । अतः कथं निवर्तयेयुः द्वितीयादीन् । <b>ननु चोक्‍तं न
संबन्धिमात्रं</b> यदेवोपलक्षणतया संबन्धि न तदर्थान्तर<b>संबन्धे हेतुः</b> । कस्तर्हि ?
उत्तरं---<b>श्रुत्यादिप्रतिपाद्यतेति । अत्र चैकत्वविशिष्टः श्रुत्या प्रतिपाद्यते शेषी । कथं च
शक्यते वक्‍तुं श्रुतिप्रमाणके वस्तुनि एकत्वसविवक्षितमिति । न चोद्दिश्यमानत्वं विधीय-
मानत्वं वा श्रुतिं विहन्ति</b> । उद्दिश्यमानत्वं न श्रूयत इति नैवमस्ति । विधीमान-
ग्रहणमनास्थापरम् । <b>श्रुतिविधाते</b> हि ग्रहश्रुतेरपि विधातात् ग्रहेपि संमार्गस्याप्राप्तिः
स्यात् । <b>अथायमभिप्रायः उद्दिश्यमानस्य विशेषणमविवक्षितं भवतीति । अस्यै-
बार्थस्यास्मिन्नधिकरणे हेतुर्वर्णनीयः न चासावस्तीत्युक्तम् । उच्यते । अयमस्ति हेतुः</b>
﻿<pb n="r673"/>
<b>कार्यवदुद्दिश्यमानं प्रधानीभवति</b> । यत्कार्यवदुद्दिश्यते तत्प्रधानीभवति । <b>प्रधानस्य
च विधेयेन संबन्धः । न प्रधानस्य गुणानाम्</b> । कुतः ? <b>यस्माद‍्गुणानां प्रधानो-
पादाननिमित्तं उपादानशेषत्वम्</b> । अन्यथा उपादानशेषता न स्यात् विनियोगशषतैव
स्यात् । <b>के पुनरमी गुणाः</b> ? उत्तरं---<b>विभक्त्यभिधेयाः प्रातिपदिकार्थस्य</b> सङ्ख्या-
दयः । <b>कथं गुणता विभक्त्यर्थानां ? प्रातिपदिकार्थं प्रत्यवच्छेदकत्वात् विभक्त्यर्थो
हि प्रातिपदिकार्थमवच्छिनत्ति अवच्छेदकतया च उपादानशेषता । तस्मात्सिद्धं विभक्त्य-
भिधेयस्य सङ्ख्यादेः</b> प्रातिपदिकार्थं प्रति <b>गुणत्वम् । न च गुणानां गुणैस्सह संबन्धो
विद्यते</b> सर्वेषां प्रधानसंबन्धित्वात् <b>गुणश्चायं संस्कारो नाम । उक्तं च <q>‘गुणानां च
परार्थत्वात्’</q> इति</b> । तस्मात् प्रधानप्रातिपदिकार्थ एव संस्कारेण सङ्ख्यादिभिश्च सम्बध्यते न
पुनरेकत्वादेः संस्कारसम्बन्ध इति । एवं तावत् विभक्त्यभिधेयतामाश्रित्य सङ्ख्यादेरुक्तम् ।
<b>अथापि नाम प्रातिपदिकाभिधेय एवायमर्थो जात्यादिः विनियोज्यश्च तथापि अनुद्दिश्य-</b>
﻿<pb n="r674"/>
<b>मानो नैव</b> संस्कारं प्रति <b>प्रधानतां प्रतिपत्‍तुं शक्नोति</b> । किमित्युद्दिश्यमानतैव न
स्यादिति । उत्तरं---<b>उद्देशो हि नाम कार्यावच्छिन्नस्य वस्तुनो भवति न पदार्थमात्राव-
च्छिन्नस्य</b> । यावानर्थः पदेनोच्यते न तावानुद्देश्यो भवति । किं तर्हि ? यावत्कार्ययोगि
द्रव्यं च कार्ययोगि जात्यादिकार्ययोगिवस्तूपादाने हि जात्यादीनां उपयोगः न कार्य एव
<b>अतो जात्यादिभिः द्रव्यमेवोपलक्षणीयम्</b> । किमित्येवमित्याह---<b>न हि द्रव्यविशेषादृते
कार्यविशेषपर्यवसानं भवति</b> । न हि द्रव्यादृते क्रियासिद्धिरित्यर्थः । अतः कार्ययोगि-
<b>द्रव्योपलक्षणतयैव उद्देश्यजात्यादेरन्बयः न पुनः कारकतया</b> कर्मतया संस्कार्यतयेति
यावत् । <b>ननु चैवं सति उपादीयमानत्वेपि कार्यविशेषानवगमात्</b> द्रव्यस्य च कार्ययोगि-
त्वात् <b>जात्यादीनामुपलक्षणतैव</b> प्राप्नोति । <b>न चैवभिष्यते जातिरेवाङ्गमिति मीमां-
सकाः।</b> उत्तरं---<b>अनभिज्ञो भवान् उपात्तोपादेययोः उपात्तद्रव्यलक्षणं हि उद्दिश्यमान-
पदार्थो भवति</b> 1उद्देश्यं कार्ययोग्युपात्तद्रव्यं लक्षयति2 । तेन तत्र द्रव्यसंप्रत्ययः ।
<b>विधेयं पुनः कमुपलक्षयति</b> । न ह्यसौ कार्ययोगि पदार्थोंपस्थापनायोच्यते । कथं तर्हि
द्रव्यविशषानुप्रवेश इत्यत्राह---<b>विहितत्वादेव हि कार्यसिद्ध‍यर्थं स्वाश्रयं द्रव्यमाक्षिपति
नोपलक्षयति</b> । अतः उद्देशे <b>उद्दिश्यमानस्योपलक्षण(पर)त्वात् द्रव्ये सम्प्रत्ययो भवति</b> ।
<note>(1) G.उद्देश्ये (2) G. लक्ष्यते</note>
﻿<pb n="r675"/>
द्रव्यमेव हि कार्यान्तरयोगितया प्रतीयते <b>न पुनः स्वसंबन्धिन्यभिधेये</b> संप्रत्ययः । यतः
कार्यमात्रावच्छिन्नस्य उद्देशः <b>अतः कार्यमात्रमेवापेक्ष्यते अवच्छेदकतया न श्रुत्याभिहित-
मेकत्वादिकम्</b> । किमित्येकत्वं नापेक्ष्यते इत्याह---<b>उपात्ततैव तत्र विशषावगमे हेतुः
यत्पुनरुपादेयं तच्छ्रुतित एव विशिष्टमवगन्तव्यम् । नान्यत इति</b> । तेन तत्र युक्ता-
ऽपेक्षा इति विशेषः । <b>सोऽयमुक्तो हेतुः उद्दिश्यमानस्य विशेषणं अविवक्षितं</b> भवती-
<b>त्यत्रार्थे</b> न पुनरुद्देश एवाविवक्षित इति ततः उपात्तावगतेः । अतो ग्रहश्रुतिरपि न
विवक्षणीयेति यदुक्‍तं तत्परिहृतम् । विशेषणं पुनरविवक्षितं <b>उपात्तत्वादित्युक्तरूपो हेतुः</b> ।
एतेनेदमुक्‍तं भवति उपादानशेषतया सङ्ख्या अन्वयं याति आकाङ्क्ष्या च । यत्पुनरुपात्तं
तत्रोपादानाभावात् दूरत एव तच्छेषता नास्ति । अतो निर्विषयतया सङ्ख्यापेक्षैव नास्तीति ।
<b>का वार्ता अग्नीनादधीत यूपं छिनत्ति</b> इति । अत्राप्युद्देश्यत्वादग्नीनां यूपस्य च अविव-
क्षिता सङ्ख्या प्राप्नोति इति मन्यते । उत्तरम्---<b>विवक्षिता सङ्ख्येति</b> । कुतः ? अत्र हि
<b>इदमेवोपादानवाक्यम्</b> । तेन अन्यतोऽनिर्ज्ञातत्वात् अपेक्षिता सङ्ख्येति । <b>ननु चाग्निपद-
मुद्देशकं प्रधानभूताश्चाग्नयः</b> न सङ्ख्या, अतः कथं विवक्षेति । उत्तरं---<b>सत्यं यथा
भवानाह । किन्तु द्विविधो ह्युद्देशः उपात्तस्य अनुपात्तस्य च ग्रहं संमार्ष्टीत्युपात्तोद्देशः</b>
﻿<pb n="r676"/>
ऐन्द्रवायवादिवाक्येषु उपात्तान् ग्रहानुद्दिश्य संमार्गो विधीयत इत्युपात्तोद्देशः । क्वचिदप्याह-
वनीयादीनामनुपादानात् । <b>अनुपात्तं चोद्दिश्यत इति कथमिदं</b> ? 1अनुवादं उद्देशे
चैकरूपं मन्वानस्येदं चोद्यम् । उत्तरं---<b>विधेयविषयो ह्यद्देश इत्युच्यते</b> यस्मिन् किञ्चि-
द्विधीयते तदुद्दिश्यत इत्यर्थः । <b>नोपात्तत्वं अनुपात्तत्वं चोद्देशहेतुः । अतः प्रमाणान्तर-
सिद्धविशेषणमुद्दिश्यमानमविवक्षितविशेषणं भवति । यत्पुनरविज्ञातविशेषणमेवोद्दिष्टं
भवति तद्धिधेयवत् श्रुतित एव विशिष्टमवगन्तव्यम् । तस्मात् सुष्ठु</b> प्रामाणिकं <b>उच्यते</b>
---उपात्तोद्देशे विषये ग्रहं समार्ष्टीत्यत्र <b>अविवक्षितं विशेषणमिति2 । ननु च ग्रहं
संमार्ष्टीति द्वितीयेयं कारकविभक्तिः कारकं च क्रियार्थं भवतीति शाब्दाः</b> । अत्रा-
यमाशयः । द्वितीयेयं कारकविभक्तिः कारकं च क्रियार्थं भवति । यच्च यदर्थं तत्सिद्ध‍यर्थं
तदुपादेयं भवति । यच्चोपादेयं तत्रावच्छेदकाकाङ्क्षा अस्ति । ननु निर्ज्ञातावच्छेदकं
नावच्छेदकान्तरमपेक्षते सत्यं, यदि संमार्गं प्रत्युपादानेऽवच्छेदको निर्ज्ञातः स्यात् । न
ह्यत्रावच्छेदकता निर्ज्ञाता इति उपादानशेषता सङ्ख्याया इति । राद्धान्तमाह---<b>ननु
चेप्सिततमे द्वितीया न</b> चेप्सिततमं क्रियार्थं किन्तु क्रियैव तदर्था तेनेप्सिततमस्य क्रियां
प्रत्यनुपादानान्नोपादानशेषतेति । पूर्वपक्षी त्वाह---<b>सत्यं सा तु कारके</b> द्वितीयाविभक्तिः
तेन कारकत्वादस्ति क्रियां प्रत्युपादानम् । स एवैकग्रन्थेनाह---<b>ननु च विप्रतिषिद्धमिदं</b>
<note>(1) G. अनुपादनं (2)G. अविशिष्टं हि लक्षणमिति</note>
﻿<pb n="r677"/>
<b>ईप्सिततमं कारकं चेति</b> । अतः कारकत्वमेव परमार्थतोऽर्थः । आर्थं तु कारकस्यापि1
क्रियाफलयोगित्वम् । राद्धान्ती पृच्छति---<b>कथं विप्रतिषिद्धम्</b> ? पूर्वपक्षी विकल्प्य
दूषयति---<b>किमिदमीप्सिततमं नाम ? यदि तावत् यतः</b> क्रियासिद्धिः 2तत्क्रियर्थं
ईप्सिततममिति । <b>एवं तर्हि कारकमात्रे कर्मत्वप्रसङ्गः ततश्च विशेषाभिधानमनर्थकं
इदं कर्म इदं करणमिति</b> सर्वकारकाणां कर्मत्वापत्तेः । <b>अथ वत्क्रियया आप्यते</b> यथा
अध्ययनेन वेदः, <b>उत्पाद्यते</b> यथा पाकेनौदनं, <b>संस्क्रियते</b>, यथा प्रोक्षणेन व्रीहयः,
<b>विक्रियते</b> यथा विलयनेनाज्यं, न विलयनेनाज्यमुत्पाद्यते किं तर्हि पार्थिवमाज्यद्रव्यं गन्ध-
वत्वात् धनस्वभावमेवाग्निसंयोगेन द्रवीभवति इत्यष्टमे वक्ष्यामः । <b>तत्कर्मेत्युच्यते</b> । एवं
वदतोऽस्य चतुर्विधं कर्माभिप्रेतं संस्कार्यविकार्ययोर्भिन्नत्वात् । दूषयति---<b>न तर्हि कारकं</b>
3आप्त्याद्यवस्थयेप्सिततमः सन् अकारकमित्यर्थः । कुतः ? <b>क्रियापर्यवसानापेक्षो
ह्याप्त्यादिको गुणः</b> क्रियायां निष्पन्नायां पश्चात् क्रियाफलं निष्पाद्यते । हेतोर्हि फल-
मुत्पद्यते । हेतुफलयोः पौर्वापर्यनियमः । <b>पर्यवसिते</b> हि निष्पन्ने <b>व्यापारे फल-
मुत्पद्यते न फलस्य साध्यैव क्रिया</b> । अतो न कारकता । राद्धान्ती समाधत्ते---<b>अत्रा-
भिधीयते---नेदं विप्रतिषिद्धं आप्त्यादिको गुणः कारकस्थश्चाकारकस्थश्च । यदा कारकस्थः</b>
<note>(1) G. अथापि त्वस्यास्ति</note> <note>(2) R. कियासिद्धयर्थं</note> <note>(3) G. आप्त्याद्य-
वस्थायस्मिन्नंशे तत्कारकमित्यर्थः</note>
﻿<pb n="r678"/>
<b>तदा कारकमेव फलम्</b> तदाऽऽप्त्यादिको गुणो द्विधा अन्यथैकरूप्यमेव स्यात् । पूर्वपक्षी
पृच्छति---<b>किमिदं कारकमेव फलमिति</b> ? उत्तरं---<b>यदा हि कारकमेव कयाचिद्वि-
कारापत्त्या व्याप्यं उत्पाद्यं संस्कार्यं विकार्यं चेष्टं</b> तदा <b>तदेव फलमित्युच्यते । तामेवा-
वस्थामङ्गीकृत्य ईप्सिततमव्यपदेशं लभते । क्रियासिद्ध‍यर्थं फलसिद्ध‍यर्थं वा</b> । यत्क्रारकं
तत् <b>क्रियासिद्ध‍यर्थं फलसिद्ध‍यर्थं च</b> । तदेव कयाचिद्विकारापत्त्या ईप्सिततमव्यपदेशं
लभते । <b>अतः कारकमीप्सिततममित्यविरुद्धम्</b> । कथमविरुद्धं ? <b>विद्यते हि
कारकं न फलसमवायि यथा करणादि । विद्यते च फलं न कारकसमवायि यथा
स्वर्गादि</b> । तेन यत्कारकं फलसमवायि तत्कर्म यथा स्यादित्युक्‍तं ईप्सिततमं कारकमिति ।
एतेन विशेषाभिधानार्थमनर्थकमिति यदुक्‍तं तत्परिहृतम् । <b>ननु स्वर्गाद्यपि कारक-
समवाय्येव कर्तृगामि क्रियाफलमिति</b> । शास्त्रफलं प्रयोक्तरीत्यत्र <b>वचनात्</b> अभि-
धानात् । <b>उत्तरं---न कारकतया फलसमवायो विद्यत इत्यधिकारलक्षणव्यापारोऽयं
अधिकारलक्षणे</b> उक्तः । <b>1कथं तर्हि भगवतः पाणिनेः सूत्रं <q>“कर्त्रभिप्राये क्रियाफले”</q></b>
<note>(1) G. ण इत्युक्तम्</note>
﻿<pb n="r679"/>
<b>इति । अस्यापि तत्रैवार्थो निरूप्यते</b> । प्रकृतमुपसंहरन्नाह---<b>अतो ग्रहं संमार्ष्टीति यद्यपि
संमार्गं ग्रहो निष्पादयत्वेव तथापि न तस्यांशस्य वाचिका द्वितीयाविभक्तिः ईप्सितत-
मत्वमाचष्टे फलांशमित्यर्थः</b> । क्रियानिष्पाद्यमिति यावत् । अनेनेदमुक्‍तं यस्मिन्नंशे
एकत्वं श्रुतं न तस्याङ्गस्य उपादेयता । यस्य चोपादेयता न तत्र विभक्तिरिति । <b>तस्माच्छ्रुतितो
विशेषावगम इति सिद्धम् । अतः उपात्तविषयः संस्कार इति स्थितम् । ननु च
व्यभिचार्येतद्दर्शनं</b> ईप्सिततमे द्वितीयेति । <b>अनीप्सिततमेपि द्वितीया भवत्येव</b> उपा-
ध्यायाय गां ददातीति । <b>ततः किं</b>? <b>इदं ततो भवति</b> । अन्वयव्यतिरेकाभ्यां <b>कारकां
शाभिधायिनी न फलांशाभिधायिनी । एवं ग्रहमित्येतदपि कारकमेवाचष्टे । ततश्चै-
कत्वमविवक्षितमिति न शक्यते वक्‍तुं</b> उपादेयदशायामेव श्रुतत्वात् । यदि कारका-
भिधायिनी द्वितीया <b>कथं तर्हि ग्रहार्थः संमार्गः प्रमाणाभावात्</b> तादर्थ्यमयुक्तमित्यर्थः ।
उत्तरं---<b>प्रयोजनवत्त्वात्</b> ग्रहाणां संमार्गस्य तादर्थ्यं, <b>यथा पशुपुरोडाशोऽग्नीषोमदेवतार्थः
अत्राभिधीयते । ईप्सिततमत्वं तावत् द्वितीयाऽभिधत्ते । तथा युक्तं चानीप्सितमिति
तु क्रियानिर्वाह्यमेवेत्यर्थः</b> । अस्यार्थः---द्वितीया तावत् फलांशमभिधत्ते । तथा युक्तं
﻿<pb n="r680"/>
मित्यत्रापि तथायोगाभिधानात् क्रियाजन्यफलांशाभिधायित्वमेव इति <b>इयान् विशेषः क्रियान्तर-
संबन्धितयैवैकस्योपादानं</b> अभिधानं यथा <q>‘व्रीहीन् अवहन्ति’</q> इति नियोगसंबन्धितया
व्रीहय उपादीयन्ते तत्रैवेप्सिततमता । <b>एकस्य नेति</b> यथा गां ददातीति न गोः क्रियान्तर-
संबन्धितयोपादानम् । तच्चानीप्सितं क्रियाजन्यफलयोगि । तथाऽनीप्सिततममपीति क्रिया-
जन्यफलयोगित्वे नास्ति विशेषः । द्वितीयापि तावन्मात्रमेवाभिधत्ते कार्यतः तदीप्सिततमत्वं
ब्रीहीणामिति मन्तव्यम् । एवमुभयत्रापि मुख्यार्थैव द्वितीया भवति तेन न कारकांशाभिधायिनी
द्वितीयेत्युक्‍तं भवति । यदि तथा युक्तभित्यत्रापि न द्वितीया कारकांशाभिधायिनी <b>एवं तर्हि
गां ददातीत्यविवक्षा सङ्ख्यायाः</b> । पूर्वपक्ष्येवाशङ्कामुत्पाद्य निरस्यति---<b>भवत्विति चेन्न,
प्रयोजनान्तरकल्पनाप्रसङ्गात्</b>। यावद्धि प्रयोजनान्तरं गौर्न कल्प्यते तावदविवक्षिता सङ्ख्येति
न शक्यते वक्‍तुम् अनिर्ज्ञातसङ्ख्यात्वेनावच्छेदकाकाङ्क्षित्वात् । राद्धान्तैकदेश्याह---<b>किमिति</b>
प्रयोजनान्तरं <b>नेष्यते</b> । उत्तरं---<b>प्रमाणाभावात् न</b> कार्यकल्पनायां प्रमाणमस्ति ।
<b>ननु च द्वितीयैव</b> कार्यकल्पनायां <b>प्रमाणम्---सत्यम्</b> द्वितीया प्रमाणम् सा तु <b>कार्या-
काङ्क्षायां विशेषं समर्पयति</b> न पुनर्द्वितीयान्तपदवाच्यस्यार्थस्य <b>कार्यमेबावगमयितुं क्षमा</b>
सक्त्वादिवत् । कस्मात्पुनर्न क्षमेत्याह---<b>विनियोगपर्यवसायिन्यः</b> परस्परसंबन्धमात्रोपक्षीण-
शक्‍तयो विभक्तयः न कार्यपर्यवसायिन्यः । ननु च किं प्रयोजनान्तरकल्पनया, अत्रैव
वाक्ये नियोगः साध्यो भवतु इत्यत्राह---<b>नवाऽधिकारशून्यो नियोगोऽस्तीति फलबत्सन्निधा-
वित्यत्र वक्ष्यामः</b>। अत्र च गोः साध्यत्वदर्शनात् नाधिकारोऽप्यपरः साध्यः शक्यतेऽङ्गी-
﻿<pb n="r681"/>
कर्तुम् । न चाधिकारं विना नियोगोऽस्ति । तस्मादियमपि कल्पनैव नास्ति । यदि यत्र
साध्यान्तरमस्ति तत्राधिकारो नास्ति कथं तर्हि संस्कारविधीनामधिकारसंस्पर्शः इत्याह---<b>संस्कार-
विधयस्तूक्‍ताः <q>‘तेषामर्थेन’</q> इत्यत्र</b> । यथा सत्यपि तेषां कार्यान्तरे अधिकारानुप्रवेशः तथा
तेषामर्थेनेत्यत्रोक्तम् । राद्धान्ती परिहरति---<b>उक्तोत्तरमपि किमिति भवता परिचोदितम्
विस्मरणापराधादिति मन्यामहे । तदिदं स्मार्यते अनुपात्तविषयमिदं प्राधान्यमिति
यूपवत् स्थितं विवक्षितत्वं सङ्ख्यायाः । अमुना त विशेषेण</b> कार्यान्तरसंबन्धासंबन्ध-
निबन्धनेन ईप्सिततमत्वानीप्सिततमत्वलक्षणेन <b>सूत्रान्तरप्रणयनं भगवतः पाणिनेः <q>‘अकथितं’</q>
इति । अत्रापि तथा युक्तमित्यनुवर्तते । तस्मात् द्वितीया प्राधान्यं</b> क्रियाजन्यफलभागितां
<b>न व्यभिचरतीति स्थितम् । उपात्ते तु विषये</b> प्रमाणान्तरेण <b>विशेषणमविवक्षितमिति
सिद्धम्</b> । <q>“ग्रहादिष्वेकत्वं ब्रूयात् न द्वितीयादीन् प्रतिषेधेत्”</q> इति भाष्यम् । तदनु-
पपन्नम् । यथा पशुगतमेकत्वं विदधत् एकवचनं द्वितीयादीनर्थान् निवर्तयति तथेहापि
किं न स्यादित्यत आह---<b>उपात्तविषयत्वात्‍तु ग्रहश्रुतेः उपादेयेहि एकत्वादयो विशेषण-
मिति । इह पुनः उपात्ततैव विशेषावगतौ हेतुरित्युक्‍तं</b> इति । व्याख्यातार्थम् ।
<note>(1) P. 706-3</note>
﻿<pb n="r682"/>
ननु <q>“परिसञ्चष्ट”</q> इति कोऽभिप्रायः । त्रिदोषदुष्टा परिसङ्ख्येति मन्यते । <b>अयमभिप्रायः
---एकत्वमनन्वितं स्यात् । न चानन्विताभिधानमस्तीत्युक्तं तद‍्भूताधिकरणे</b> । अतो वरं
परिसङ्ख्येति मन्यते । <b>नैतदस्ति । सत्य/?/नन्विताभिधानमेकत्वस्य प्राप्‍नोति । न पुनः
परिसङ्ख्या संभवति अप्राप्तत्वात् । ग्रहसंमार्गसंबन्धस्य प्राप्तौ सत्यामन्यनिवृत्तौ
नियोगः 1प्रभवति</b> न रागप्राप्ते भक्षण एव <q>“पञ्च पञ्चनखा भक्ष्या”</q> इतिवत् । अप्राप्ते पुनः
<b>यथा श्‍वेति श्रुतिः न काकादीन् निवर्तयितुं क्षमा</b> । <b>न चानन्विताभिधानं, तस्यापि</b>
शुनो भक्षणे <b>प्राप्‍त्यवगमात्</b> तथेहापि न द्वितीयादीनां परिसङ्ख्येति प्रकृतेन संबन्धः ।
<b>ननु च युक्तं श्वादिषु</b> अनन्वितत्वात् शुनः,<b>एकत्वं 2पुनः बहुषूपादीयमानेषु पक्षेऽपि न</b>
प्राप्नोति सङ्ख्यायां सङ्ख्यान्तरं निवर्त्यैव व्यवस्थानात् । <b>अतोऽनन्विताभिधानं दुष्परिहरम्</b> ।
<b>परिहृतमिदं भाष्यकारेण---“न विभक्‍तेर्वचनमेवैकं प्रयोजनं3</b> इति बदता । <b>कथं
पुनरनेनेदं परिहृतं भवति सङ्ख्याया अनन्वयेऽपि</b> । <b>इत्थं परिहृतं भवति</b> । <b>सङ्ख्याया अनन्व-
येपि कर्ममात्रेपि प्रयोगदर्शनात् यथा ब्राह्मणो न हन्तव्य इति</b> । <b>अत्नापि साध्यमिति चेत्</b>
<note>(1) G. संभवति</note> <note>(2) G. येन</note> <note>(3) P. 723</note>
﻿<pb n="r683"/>
न, अस्माकमत्रापि सङ्ख्या(न)न्वयोऽभिप्रेत इति चेत्, <b>न नञर्थे वधेन संबध्यमाने एकत्व-
मन्वेतुं क्षमं, अन्यतः प्रवृत्त्यवगमात</b> । अस्यार्थः---वधो हि नञर्थेन संबध्यमानः प्रतिषिध्य-
मानः अन्यतः प्रवृत्तोऽङ्गीकरणीयः । ततश्चानुपादेयत्वान्न तत्रोपादानशेषता सङ्ख्याया
इत्यविवक्षैव । तस्मादेकत्वाभिधानं धर्ममात्रे साधु इति द्रष्टव्यम् । अत्र भाष्यम् <q>“अयं
चापरो दोषः”</q> इति । तस्य चायमर्थः---एकत्वग्रहसंबन्धविधानेपि सम्मार्गविषये ग्रहस्यैकत्वं न
नियन्तुं शक्यते विषयत्वेन संमार्गस्याविशेषात् । इति । स चायमनुपपन्न इव प्रतिभाति ।
यस्मादेकत्वश्रवणाद्यथा तस्य कर्मान्वयिता न संभवति तथा वर्णयितुं न्याय्यम् । तेन
ग्रहशब्दोऽनुपात्तोद्देश्यक एव भवत्विति । सम्मार्गविषय एव ग्रहस्यैकत्वनियमः सिध्यतीती-
मामनुपपत्तिमपनेतुं टीकाकार आह---<b>अयमपरो दोष इति</b> प्रतीकेन भाष्यमनुभाषितम् ।
अनुपपत्तिं परिहरति---<b>एकत्वान्विताभिधाने आश्रीयमाणे ग्रहत्वं नोपात्तविषयं स्यात्</b>
उपात्तग्रहोपलक्षणार्थं न स्यात् <b>अनुपात्तविषयत्वे च ग्रहस्य</b> सम्मार्गेण सह अनन्वयः
<b>प्राप्नोति</b> । कार्यान्तरानुप्रवेशिनः संस्कारानर्हत्वात् । <b>अनन्वीयमाने च सम्मार्गविधानं
निर्विषयत्वात्</b> शेषिशून्यत्वादनर्थकं स्यात् । अतो नानेन दोषेणायं2 अनुपात्तोद्देशः
उपात्तोद्देश एवेति स्थितो भाष्योक्‍तो दोष इति ।</p>
<p><q>“अथैकत्वसम्मार्गसंबन्धो विधीयेत3”</q> इत्यादिभाष्यं तदनुपपन्नं, संबन्धे हि विधीयमाने
अवश्यं गुणप्रधानभावोऽभ्युपगमनीयः । तत्र यस्यैकत्वं प्रधानं तदेकत्वमुद्दिश्य सम्मार्गो
<note>(1) P. 715</note> <note>(2) G. दूषणायायं</note> <note>(3) P. 715</note>
﻿<pb n="r684"/>
विधीयेत । ततश्च ग्रहशब्दोऽनन्वितः स्यात् । अथ ग्रहस्य चैकत्वस्य च उद्देश्यद्वयस्य
श्रवणात् प्रत्युद्देश्यं वाक्यसमाप्तेः एकेन ग्रहसम्मार्गसंबन्धं विधाय अपरेणैकत्वसंमार्गसम्बन्धो
विधीयेतेत्युच्येत । तन्न । अप्राप्ते ग्रहसम्मार्गसंबन्धे कथमेकत्वसम्मार्गसंबन्धो विधीयेत ।
सम्मार्गस्य चाप्रधानत्वात् एकत्वस्य प्रधानत्वात् । न हि प्रधानं गुण प्रति विधीयते । अथ
सम्मार्ग एव प्रधानभूतः तत्राप्युद्देश्यभेदेन वाक्यभेदमाश्रित्य ग्रहे सम्मार्गः सम्मार्गे ह्येकत्वं
विधीयते । तदनुपपन्नम् । एकत्वस्यामूर्ततया सम्मार्गं प्रति साधनत्वानुपपत्तेः 1गुणत्वा-
भावादितीमां शङ्कामनुवदन् व्याख्यानमाह---<b>अथैकत्वसंमार्गसम्बन्धो विधीयेत तत्रापि
द्वयी गतिः स्यादित्यनेन गुणफलसंबन्धवद्विधानं न संभवति</b> नाप्यरुणावदिति दर्शयति
एतदुक्‍तं भवति---यथा गुणफलसंबन्धे प्रधानभूतो वैतानाग्निः गुणभूताधानसंबद्धो
विधीयते तथेहाप्येकत्वं[त्ववद्]ग्रहे सम्मार्गसंबन्धो विधीयेतेति या शङ्का सापि न भवति
यथा चामूर्तस्याप्यारुण्यस्य क्रयसाधनता तथैकत्वस्यापि सम्मार्गसाधनतया शङ्का या सापि न
संभवतीति । कथमसंभवः? <b>एकत्वं तावत् नोपात्तस्योपलक्षणायालम्</b> । एकत्वं
तावत् स्ववाक्ये उपात्तस्य संमार्गस्य उपलक्षणाय विशेषणाय अलं न भवति । <b>सम्मार्गेण
हि संबध्यमानं प्रधानं वा भवति गुणो वा नान्यः संबन्धोऽस्ति</b> । <b>कथं नास्ति</b> ?
<b>प्रातिपदिकाश्रितं हि सङ्ख्याभिधानं विभक्तीनामित्युक्तम्</b> । <b>कस्मान्न विषयतया</b>
उद्देश्यतया <b>विधेयतया वा</b> सम्मार्गसंबन्ध एकत्वस्य संभवति ? <b>परतन्त्रत्वात्</b> ।
<note>(1) गुणत्वाभावाभावात्</note>
﻿<pb n="r685"/>
प्रातिपदिकाश्रितत्वात् संमार्गेण सह संबन्धाभावात् । किमिति तर्हि भाष्यकारेण ग्रहस्य
प्रधानतया सम्मार्गं प्रत्यनुपादानात् उपादानोपयोगितया अरुणावदेकत्वस्य सम्मार्गे गुणभावो न
संभवतीत्युक्तम् । अत्राह---<b>अभ्युपगम्याप्यरुणावन्न सम्भवतीत्युक्तम् ग्रहस्य प्रधानत्वात्</b> ।
<b>ननु च प्रधानेपि सम्भवत्येव विशेषणं निमित्तभूतं कारकत्वमाश्रित्येति</b> । अस्य
अयमर्थः प्राधान्यमपि ग्रहादेः कारकत्वनिमित्तकमेव । कारकभूता एव ग्रहाः प्रधानभूता
भवन्ति । तेन तामवस्थामाश्रित्यैकत्वं ग्रहादेः विशेषणं भवति अरुणावदिति । <b>केन
चोक्तं न संभवति</b> विशेषणमिति । <b>इह पुनः विधानासंभव एव प्रदर्शितः प्रधानत्वात्
ग्रहस्य</b> । अस्यार्थः---यदि ग्रहः सम्मार्गं प्रति विधीयेत तदा अस्योपादेयत्वात् विशेषणं
स्यात् । इह तु ग्रहो न विधीयते प्रधानत्वादिति । अनेन <q>‘प्रधानभूत’</q>मित्यादिग्रन्थेन
1<q>“ननु प्रधानभूत”</q>मित्यादिभाष्यं <q>“भिद्येत वाक्यं”</q> इत्येवमन्तं व्याख्यातम् । <b>अथोच्येत
ग्रहादि लक्षयित्वा तस्यैकत्वसंबन्धो विधीयते न सम्मार्गसंबन्ध इति---अयमभिप्रायः कः
पक्षपातः सम्मार्गोऽन्वयी न पुनरेकत्वमिति</b> । उत्तरं---<b>क्रियाशून्योऽप्यन्वयः न
सङ्ख्यादेः सम्भवति असति तु विधेये</b> संभवत्यपि । अस्यार्थः---सम्मार्गे विधेये संभवति
सङ्ख्यादेः क्रियाशून्योऽन्वयो न संभवति । असति तु विधेये संभवत्यपि । <b>न च श्रुत्या
ग्रहगतस्यैकत्वस्यान्वयोऽस्ति</b> क्रिययेत्युक्तम् । उत्तरभाष्यमप्येवं व्याख्येयम् । तथा
सम्मार्गादीनामध्ययनं प्रमाद इत्यभ्युपगतं स्यात् इति यावद्धि सम्मार्गादीनामध्ययनं प्रमाद इति
<note>(1) P. 716</note>
﻿<pb n="r686"/>
नोच्यते तावद्विधेये सम्मार्गादौ संभवति नैकत्वग्रहसंबन्धविधिमात्रपरता वाक्यस्येति ।
<q>“यद्यविवक्षितमेकत्वं3”</q> इति <b>भाष्येण लक्षणविरोधं दर्शयति । बहुषु बहुवचनमिति
शाब्दाः न वयमेतद्विचारयाम इति प्रमाणतः स्थिते लक्ष्ये लक्षणं किं करिष्यतीत्यभिप्रायः ।
न चात्र लक्षणविरोधः न विभक्‍तेर्वचनमेवैकं प्रयोजनम् । एतच्च प्रागेव व्याख्यातम् ।
अपि च ग्रहः प्रातिपादिकार्थः एकत्वं विभक्त्यर्थः । किमतो यद्येवं ? एतदतो भवति
प्रानिपदिकार्थगतं हि विभक्तिः स्वार्थं श्रुत्यैवाभिवदति</b> । इति । अनेन भाष्येण
विभक्त्यभिधेयस्यैकत्वस्य <b>पारतन्त्र्यं</b> प्रातिपदिकार्थपरतन्त्नत्वं <b>4दर्शयति । तच्च
व्याख्यातम् । अथ यदुक्‍तं पशुपालमेतेति</b> यथैकत्वं विवक्षितं तद्वदिहापीति तत्र कः
परिहारः ? <b>उपादेयानां श्रुतितो विशेषः</b> इत्युक्‍तो विशेषः ।</p>
<head>संस्काराद्वागुणानाम् ।</head>
<p><b>यदि कार्यतः उपादानं उपात्तस्य लक्षणं शेषितयेति ततो ग्रहश्रुतिरपि सोम-
धारणपात्रमात्रलक्षणैव एककार्यत्वात्</b> । अनेनावान्तरसङ्गतिं पूर्वपक्षं चाह---<b>यदि कार्यतः
उपादानं</b> यस्य कार्यमस्ति तस्योपादानं उद्देशकेन शब्देन <b>उपात्तस्य च लक्षणं</b> उपलक्षणं
<note>(1) P. 723</note> <note>(2) P. 724</note> <note>(3) P. 723</note> <note>(4) G. adds न</note>
﻿<pb n="r687"/>
<b>शेषितयेति</b> । <b>ततो ग्रहश्रुतिरपि</b> ग्रहप्रातिपदिकमपि सोमधारणपावमात्रलक्षणार्थमेव
ग्रहाणां चमसानां चोपात्तत्वात् । सोमयागशेषभूतसोमधारणैककार्यत्वात् <b>सम्मार्गस्य च
सोमावसेकनिर्हरणमेव प्रयोजनम्</b> । तच्च प्रयोजनं ग्रहेषु[चयसेषु] चाविशिष्टं <b>इत्युपपन्नं
चमसानामपि सम्मार्जनम्</b> । <b>दर्शितं चैतद्भाष्यकारेण</b> <q>“यस्मिन् गृह्यमाणे सोमो व्यव-
सिच्येत”</q> इत्यनेन । <b>अनेन सामर्थ्यतश्च कार्यसिद्धौ केवलसम्मार्गविधानलाभः
प्रकरणे मन्त्रोपदेशवत्</b> । अस्यार्थः---अविवक्षितग्रहसंबन्धं सम्मार्गमात्रमेव विधीयतां तथा
च विधिलाघवं भवतीति । कथं तर्हि शिष्ठद्वारसंबन्धः सामर्थ्यात् । सम्मार्गः तावत्
सोमवसेकनिर्हरणं शक्नोति कर्तुमिति लिङ्गेन तस्य तत्रैव विनियोगः यथा प्रकरणे मन्त्रस्योपदि-
ष्टस्य लिङ्गेन विनियोगः तथेहापि । <b>उक्‍तं चैतद्भाष्यकारेण</b>---<q>‘सम्मार्गे पुरुषप्रयत्‍नं’</q> इत्येव-
मादिना भाष्येण ।</p>
<head>व्यवस्थावाऽर्थस्य</head>
<p><b>अत्राभिधीयते---श्रुतितः उपात्तपरिज्ञानं, नोपादानाच्छ्रुतिः</b> । ग्रहाश्च चमसाश्च
कार्यतः उपात्ताः इत्येतावता कारणेन न ग्रहश्रुतिः सर्वपात्रपरतया वर्णयितव्या । कार्यस्य हि
एतावत्सामर्थ्यं यत् कार्यशून्यस्य संस्काराभाव इति । न पुनः यावदेव कार्यवत् तस्य
सर्वस्य संस्कारः । <b>ननु सोमावसिक्‍तपरिमार्जनं</b> शुद्धावस्थाप्राप्तिः <b>तुल्यं कार्यमित्युक्‍तं</b>,
<note>(1) P. 723</note>
﻿<pb n="r688"/>
तेन कार्ययोगात् सर्वेषामपि सम्मार्गः स्यादिति । <b>सत्यमुक्‍तं न पुनः श्रुतिबाधे
तत्समर्थमित्युक्तमस्माभिः</b> । पूर्वपक्षी व्रूते---<b>श्रुतेऽपि हि यदेव कार्यं, तदेव
चेत् किमित्यश्रुतेऽपि न भवति</b> । अस्यार्थः---श्रुते ग्रहे सोमावसेकनिर्हरणमेव
सम्मार्गस्य प्रयोजनम् । किमित्यश्रुतेपि न भवति । तत्रापि तस्य कार्यस्याविशेषात् कार्यार्थ-
त्वाच्चानुष्ठानस्य । उत्तरं---<b>न हि कार्यं श्रूयते</b> । <b>श्रूयते हि कार्यमित्युक्तम्</b> । अस्यार्थः
---ग्रहं सम्मार्ष्टीति श्रूयते । तत्र ग्रहेषु सम्मार्गस्य किं प्रयोजनं भवत्विति चिन्तायां सोमावसेक-
निर्हरणं शुद्धावस्थाप्राप्तिलक्षणं प्रयोजनं दृष्टमिति नान्यत् कल्प्यते । न पुनः कार्यमेव
श्रूयते । तेन श्रुतिबललब्धात्मकं कार्यं न श्रुतिमेव उन्मूलयितुमलम् । चोद्यमाह---<b>कार्यं
चेन्नाद्रियते कथं तर्हि प्रोक्षणं यवेषु</b> । व्रीहिषु यवेषु वा तुल्यं प्रोक्षणकार्यम् । अतो
यवेष्वपि प्रोक्षणं युक्तमिति चेत न्यायो नाद्रियते, कथं यवेषु प्रोक्षणमिति भ्रान्तश्चोदयति ।
<b>यथा तत् तथा नवमे वक्ष्यामः</b> अपूर्वप्रयुक्तत्वाद्धर्माणां व्रीहिशब्दः तत्साधनविशेष-
लक्षणार्थ इति यवेष्वपि प्रोक्षणं; इह तु ग्रहेषु चमसेषु च अभ्यासापूर्वभेदात् न तुल्यः
साधनभावः इत्यपूर्वप्रयुक्‍तत्वेऽपि नास्ति चमसेषु सम्मार्गः । यदुक्‍तं सम्मार्गमात्रविधानं लाभो
लभ्यत इति तदयुक्‍तं, विनियोगविषयत्वात् नियोगस्य । विनियोगः परस्परसंबन्धः । स
इह विषयो नियोगस्य । न चासौ स्वविषयोपमर्दे प्रभवति । अन्यथा नियोगस्यैवोपमर्दप्रसङ्गात्
ग्रहसंबन्धान्वितश्च विषयः । तदिदमुक्‍तं भाष्यकारेण---2<q>“उत्सृज्यमाने श्रुतिरेव बाध्यते
ग्रहमिति”</q> । नियोगश्रुतिर्बाधिता स्यादित्यर्थः । ननु च श्रुत्या सम्मार्गस्य विध्यन्वयो वाक्येन
ग्रहस्येति ग्रहं विप्रकृष्टं परित्यज्य सम्मार्गमात्रविधानं भवत्वित्याशङ्क्याह---<b>विनियोगे हि सति न</b>
<note>(1) G. सादपूर्व</note> <note>(2) P. 726</note>
﻿<pb n="r689"/>
<b>न कश्चिद्विरोधो नियोगस्य</b> उभयमपि विदधात्यन्वितपदार्थत्वादित्यर्थः । यो हि
विनियोगस्यैव परस्परसंबन्धस्य विशेषः कश्चित् शीघ्रं कश्चित् विलम्बेनेति <b>स च विरोधे</b> 
सति विशेषः2 । <b>इह तु विरोधाभावादतन्त्रं विप्रकर्ष इति सिद्धम्</b> । <b>एकत्वं तु यथा
नान्वेति तथोक्‍तं ग्रहः पुनरुद्दिश्यमानतयाऽन्वेतीति</b> । <b>अत्रायं विचारः</b> किमवान्तर-
कार्यवशेन ग्रहश्रुतिः सोमाधारपात्रमात्रलक्षणार्था भवतु परमकार्यवशेनेब व्रीहिश्रुतिः
साधनविशेषलक्षणार्था उत नेति । तत्र पूर्वपक्षवादी कार्यार्थत्वाच्छेषस्य 3अवान्तरकार्य-
संबन्ध इति मन्यते । राद्धान्ती श्रुतिमूलत्वादवान्तरकार्यस्य न तदुपमर्दे सामर्थ्यमपि इति
श्रुत्यनुसारेण गहव्यक्‍तीनामेव सम्मार्ग इति ।</p>
<head>आनर्थक्यात्तदङ्गेषु ।</head>
<p>अत्र भाष्ये सन्देहः किं सप्तदशारत्रिता वाजपेयस्य ऊर्ध्वपात्रे निविशते उत तदङ्गस्य
पशोः यूपो इति । तत्र कारणसंशयमाह---<b>सप्तदशारत्रिर्वाजपेयस्य यूप इत्यत्रोद्देशकं पदं
किं वाजपेयस्य सप्तदश, उत यूपस्य</b> सप्तदशेति किं वाजपेयपदमुद्देशकं उत यूपपदमिति ।
<b>पूर्वपक्षिणोऽभिप्रायः । यदि यूप</b> इत्युद्देशकं <b>पदं तदा वाजपेयस्येत्यनन्विताभिधानम्</b>
<note>(1) P. 727</note> <note>(2) G. विशेषयितुं</note> <note>(3) G. अपवादकोऽर्थ इति मन्यते</note>
﻿<pb n="r690"/>
<b>प्राप्नोति यूपेन वाजपेयस्यासंबन्धात्</b> । अस्यार्थः---यदि यूपस्य सप्तदशारत्निता विधीयते
तदा वाजपेयस्य यूपेन सबासंबन्धः । न च यूपेन सह संबन्धोऽवकल्पते । वाजपेयस्य
षष्ठ्यन्तत्वात् षष्ठ्याश्च संबन्धवाचित्वात् वाजपेययूपयोश्च संबन्धाभावात् । यूपस्य च
पशुयागमात्रे पर्यवसितसंबन्धत्वात् परमापूर्वेण सह संबन्धाभावादिति । तस्मात् वाजपेयस्यै-
वोद्देश्यत्वात् तदर्थतयैव सप्तदशारत्निता विधीयते । तत्राश्रयापेक्षायां यूपशब्दो वाजपेय-
संबन्धिनं गुणयोगादूर्ध्वपात्रं प्रतिपादयतीति । तदाह---<b>तस्माद्वाजपेयसंबन्धिनि
यूपशब्दो द्रष्टव्यः</b> । <b>एवमन्वितपदार्थको वाक्यार्थः समर्थितो भवति</b> । <b>अत्राभिधीयते
---यदि यूपशब्दे श्रौतान्वयिनि वाजपेयशब्दोऽनन्वितः स्यात् स्यादेतदेवं, अत्र पुनः
सप्तदशारत्निर्यूप इत्यपि संबन्धे वाजपेयशब्दोऽन्वित एव</b> । <b>कथं ? संबन्ध-
संबन्धिन्यपि षष्ठ्यन्तस्यान्वयदर्शनात् देवदत्तस्य नप्ता इत्येवमादिषु</b> । अत्रायं भावः---पूर्व-
पक्षे यूपशब्दो न श्रौतार्थः अस्मिन् मते तु मुख्यार्थः । न वाजपेयस्यानन्वयः साक्षात्संबन्धा-
भावेऽपि षष्ठ्यन्तस्यान्वयदर्शनात् । एतदुक्‍तं भवति---यद्यपि तेन सह न संबन्धोऽस्ति तथापि
षष्ठी न विरुध्यते संबन्धिनापि यस्य संबन्धः तदपेक्षयापि षष्ठीप्रयोग इति । <b>तस्माद‍्यूप-
शब्दस्य लाक्षणिकत्वे नास्ति प्रमाणं इति यूपेनैव संबन्धः</b> सप्तदशारत्नितायाः ।
<b>किं पुनरत्र वाजपेयस्येत्यनेन</b> कृतमिति पूर्वपक्षी चोदयति । मत्पक्षे हि उद्देश्यसमर्प-
कतयोपपद्यते इति मन्यते । उत्तरं---<b>किमनेनास्माकं अनेन कृतं न कृतमिति</b>
﻿<pb n="r691"/>
<b>अन्वयस्तावद्विद्यते</b> । <b>विद्यमानान्वये तु वाक्यार्थे किञ्चित्कार्यंयोगि भवति</b> । <b>किञ्चित्
प्राप्तार्थं सत् अनूद्यत इति दोषः</b> । एतच्चाभ्युपगम्यवादेनोक्तम् । परमार्थतस्तु
पूर्वपक्षेपि पदद्वयमनर्थकं प्रकरणाद्वाजपेयसंबन्धात् योग्यत्वाच्च ऊर्ध्वपात्रप्राप्तेः ।</p>
<head>कर्तृगुणे तु समवायात् ।</head>
<p>अत्र भाष्ये सन्देहः---किमभिक्रमणं प्रयाजेष्वेव निविशते उत कृत्स्‍ने प्रकरण इति ।
तत्र कारणसन्देहमाह---<b>अभिक्रामं जुहोतीति किं कर्मणः कर्मान्वयो विद्यते उत नेति
चिन्त्यते</b> । यद्य(प्य)न्वयो विद्यते तदा प्रयाजेष्वेव निवेशः । अथ न विद्यते तदा
वाक्यं भित्वा योग्यकर्तरि गुणविधिरिति कृत्स्‍ने प्रकरणे निवेशः । <b>कथं पुनरन्वयो भवति</b> ?
<b>कथं वा न</b> ? तत्र यथान्वयो न भवति तथा दर्शयन्नाह---<b>पूर्वपक्षवादिनोऽभिप्रायः---न
कर्म कर्मसाध्यं भवति</b> । तदाह <b>भगवान् काश्यपः</b> <q>“कर्म कर्मसाध्यं न भवति”</q> इति
(वै. सू. १-१-११) यथा गुणस्य साधनभावः तथा न कर्मण इति । <b>तस्माद्यः कश्चिदुपात्तः
प्रकरणे कर्ता सोऽभिक्रामं इत्यन्वयः</b> । परस्परमभिक्रमणहोमयोरन्वयाभावात् वाक्यं
मित्वाऽभिक्रामतीत्यनेन कर्मविधिः योग्ये कर्तर्यभिक्रमणं विधीयते । <b>ननु च प्रयाजेऽपि यः
कर्ता तत्राप्यन्वयो 2भवत्येव</b> । तेन सन्निधानविशेषात् प्रयाजकर्त्रैव संबन्धो भवति ।
<note>(1) P. 729</note> <note>(2) G. विद्यत एव</note>
﻿<pb n="r692"/>
<b>सत्यं भवति यदि जुहोतीत्यभिधायकं स्यात् । अनभिधायकत्वे तस्मिन् न कर्तुरुद्धेश्यत्वं
संभवति नानृतं वदेदितिवत्</b> । अस्यार्थः-यदि जुहोतीति विभक्तिः अभिधायिका स्यात् तदा
गस्यमानकर्तृपर एव प्रयोग इति प्रयाजकर्तुरेव सन्निहितस्योद्देश्यत्वात् तत्रैव निवेशः स्यात् ।
अह्नभिधायिका त्वेषा । सिद्धान्ते अभिक्रमणाख्यगुणविधानार्थत्वात् । अतः कर्तुरुद्देश्यत्वं
नास्ति नानृतं <b>वदेदिति यथा</b> । <b>तस्मात् संयोगतोऽविशेषात् प्रकरणाविशेषाच्च</b> प्रकरण-
स्थकर्त्रासंबन्धाद्वाक्यभेदः प्रयाजवाक्यादिदं भिन्नं वाक्यमित्यर्थः । यदि हि तत्रैवाभि-
क्रमणं निविशेत <b>तदा केवलभावविधानेन सहैकवाक्यतैव स्यादिति । जुहोतिरिदानीं
किमर्थः ?</b> भिन्नवाक्ये अभिक्रामं इत्येतं वाक्यं जुहोतीत्यपरं तदेवं वाक्यभेदे सति ।
उत्तरं---<b>यदर्थः तदर्थो भविष्यति</b> किं नः एतेन चिन्तनेन । अभ्यासन्यायेन कर्मान्तरे
वा पौर्णमास्यधिकरणन्यायेन वाऽनुवादः इत्येवं प्राप्ते ब्रूमः ।</p>
<head>साकाङ्क्षं त्वेकवाक्यं स्यादसमाप्तं हि पूर्वेण ।</head>
<p><b>सत्यमनन्वयः कर्मणः कर्मणा</b> साक्षात । <b>कर्तृसंबन्धात् तु अरुणावत्
संभवति</b> कर्तृसंबन्धद्वारेण कर्मणोऽपि कर्मान्वय उपपद्यते यथा द्रव्यद्वारेणारुण्यस्य ।
<b>ननु च कर्तुरुपादानं नास्ति यथा एकहायन्या उपादानं जुहोतीत्यस्यानभिधायकत्वादि</b>-
<note>(1) P. 730</note>
﻿<pb n="r693"/>
<b>त्युक्तम् ।</b> उत्तरं---<b>न ब्रूमः कर्तुरुद्देश्यत्वमस्तीति</b> । <b>तन्निमित्तकस्तु कर्मोद्देशेऽप्यन्वयो
न विरुध्यत इति</b> ब्रूमः । <b>तस्य</b> कर्तुः तत्र प्रयाजे संभवात् । अस्यार्थः---णमुलन्त-
त्वादभिक्राममित्यस्य जुहोतीत्यनेन संबन्धः प्रतीयते । स चैवं <b>युज्यते</b> यदि केनचित्प्रकारेण
संबन्धो निर्वहति तत्कर्तृद्वारेण च संबन्धो निर्वहति । न च तत्र कर्ता नास्ति । यत एव
चात्र कर्ता संबन्धद्वारभूतो नोपात्तः एकहायनी तूपात्ता, अत <b>एवारुणाधिकरणेन वैषम्यम्</b> ।
तत्रारुणाधिकरणे <b>द्वयोरप्यन्वयिनोः</b> अरुणैकहायन्यौ<b>रुपादानं इह तु संभवमात्रेणैव</b>
कर्तृद्वारतेति <b>विशेषः</b> । ननु च भाष्यकारः पूर्वपक्षे “संबन्धमात्रपरिज्ञानात् प्रयोगवचनात्
कर्तव्यतासिद्धिः इति वदन् प्रकरणेपि गम्यमानकर्तृद्वारेण कर्मण्येव विधानमिति दर्शयति[तत्]
कथं कर्तुरनुपादानात् पूर्वपक्ष इत्याशङ्क्याह यदुक्तं <b>भाष्यकारेण संबन्धमात्रपरिज्ञानात्
प्रयोगवचनात्</b> 1कर्त्रवमर्शात <b>कर्तव्यतासिद्धिरिति, तत्रैव कर्तुरुद्देश्यत्वं न विरुध्यत
इत्यभिप्रायः अस्यार्थः</b>---प्रकरणपठितमेकवेदं2पदमिति तद्योग्येनार्थान्तरेण एकवाक्यतान्वे-
षणे योग्यश्च संबन्धे[न्धी] कर्तेति कर्तारमुद्दिश्याभिक्रमणं विधीयते । एकवाक्यत्वे च न
कर्तुरुद्देश्यत्वसंभवः । जुहोतीत्यनेनैवान्विताभिधानसिद्धेः । एवं वैषम्यप्रदर्शनार्थं पूर्वपक्षे
कृते यदि कस्यचिदाशङ्का स्यात् कथं राद्धान्त इति तं प्रत्याह---<b>राद्धान्तवादी तु संभव-
मात्रेणैवान्वयसिद्धेः न कर्तुरुद्देश्यतया प्रयोजनमस्तीति मन्यते । अतस्सिद्धं कर्मापि
कर्मणः उद्देश्यतां प्रतिपद्यत इति</b> ।</p>
<note>(1) R. कर्तृवशात्</note> <note>(2) G. मेकमेवेदं</note>
﻿<pb n="r694"/>
<head>सन्दिग्धे तु व्यवायात् ।</head>
<p><b>उपव्ययत इत्यत्र सन्दिह्यते---किं सामिधेन्यनुवचनस्य कर्ता उपव्यानेन
संबध्यते उत कृत्स्‍ने प्रकरणे</b> निविशत <b>इति</b> संशयमनुभाषते आक्षेप्‍तुम् । <b>ननु
नैवात्रोद्दशकं पदं किञ्चिच्छ्रूयते अनुद्दिष्टपदार्थकं च यत् तत् प्रकरणेनैव संबध्यते
संयोगतोऽविशेषात् प्रकरणाविशेषाच्चेत्युक्तम्</b> । अस्यार्थः---असंयुक्तमुपवीतं प्रकरणे च
पठ्यते, उपवीतं च वासोविन्यासरूपं वासोविन्यासेन च कर्ता कर्मण्यनाकुलो भवति इति
कर्तुरेवायं धर्म उपदिश्यते । तत्र च प्रकरणगतेन कर्त्रास्य संबन्धः कथं पूर्वपक्षाभावेन
संशयः ? <b>उच्यते---आधस्त्येऽधिकरणे अनुद्दिष्टेनापि</b> सन्निहितेन <b>कर्त्रा अन्वयो
न</b> विरुध्यत <b>इत्युक्तम् । एवमत्रापि सामिधेनीनां कर्तृस्सन्निधानात्</b> उक्‍तेन न्यायेन
<b>क्रियान्तरार्थतया उपव्यानस्य लोकेऽवगतत्वात् अनुद्दिष्टोऽपि कर्ता सन्निहितः कार्य-
परिपूरणायालं भवितुमर्हति</b> । अस्यार्थः---उपव्ययत इत्येकमिदं पदं अन्वितभिधानाय
कर्तारमपेक्षते । विना च कर्त्राऽपरिपूर्णमिदं तत्र सन्निहितेन कर्त्रा परिपूरणसमर्थेन एक-
वाक्यतां यातीति यः सन्निहितः कर्ता स एवानेन संस्क्रियते इत्यर्थः । कार्यान्तराकाङ्क्षाप्यु-
पव्यानस्य परिपूर्यत इति । आनन्तर्यमचोदनेत्यत्र तु समाप्तत्वात्पदद्वयप्रयोगादन्विताभिधानस्य
नानन्तर्यमात्रेण संबन्धः । नन्वेवमभिक्रमणमपि तर्हि पूर्वाधिकरणपूर्वपक्षे सन्निहितकर्तृधर्म
<note>(1) P. 732</note>
﻿<pb n="r695"/>
एव स्यात् । न । तस्यानाख्यातत्वात् सिद्धवत्प्रतीतेः न कर्त्राकाङ्क्षाऽस्ति । किं तर्हि
प्रकरणानुप्रवेशाय शेषीभूतः क्रियान्तरगतः <b>कर्ताऽपेक्ष्यते</b> तेन च शेषिणाऽन्विताभिधानम् ।
इह तु प्रथमं कर्तृत्वेनैवापेक्षितेन सन्निहितेनापि परिपूरणमविरुद्धमिति । <q>“ननु च दर्श-
पूर्णमासयोरेव प्रकरणमिदं परप्रकरणे सामिधेन्यः श्रूयन्त”</q> इति । <b>कोऽस्य भाष्यस्यार्थः</b> ।
पृच्छतश्चायमभिप्रायः । यद्यपि परप्रकरणे सामिधेन्यः तथापि तदीयः कर्ता सन्निधानात्
संबध्यत एवेति युक्त एवोपवीतस्य सामिधेन्यनुवचन एवानुप्रवेशः । उत्तरम्---<b>वर्णितोऽस्माभिः
उद्देशपदाभावात् प्रकरणाविशेषः</b> । एतदुक्‍तं भवति---उद्देशपदाश्रवणात् प्रकरणगृहीतत्वात्
तदनुगुणद्वारभूतकर्तृसंबन्धः स्यात् इति सामिधेन्यनुवचनानुप्रवेशशङ्का न युक्तेति पूर्वपक्षाक्षेपः ।
समाधानभाष्यं तु <q>“सत्यं परप्रकरणे सामिधेन्यः श्रूयन्ते तथापि तासामवान्तर-
प्रकरणं भवति”</q> इति । <b>किमिदमवान्तरप्रकरणं नाम</b> ? अवान्तरप्रकरणमयुक्‍तं कुतः ?
<b>एकस्य हि अधिकारविधेः प्रकरणं नाङ्गविधीनामपि प्रकरणमस्ति</b> । अस्यार्थः
---प्रकरणशब्देन नियोगस्य ग्राहकत्वमुच्यते तथा विनियोजकत्वं च प्रकरणं तस्यैवेति-
कर्तव्यताकाङ्क्षत्वलक्षणम् । तच्चेदमुभयमपि अधिकारविधेरेव तस्यैव पुरुषाणामनुष्ठेयतया
<b>प्रतीतत्वात्</b> । यत्खलु अनुष्ठेयं तत्सन्निधौ यत् समाम्नायते तत् तदर्थमेवेति । तदेतत्
(इदं तु) ग्राहकत्वमनुष्ठेयस्यैव अनुष्ठेयस्य च इतिकर्तव्यताकाङ्क्षत्वं इति न निरधिकाराणाम-
वान्तरविधीनामपि प्रकरणमस्ति । ननु निरधिकारतैव कुतः इत्यत्राह---<b>प्रधानविध्यभेदात्</b> ।
कथमभेद इत्यत्राह---<b>प्रधानविधीनां चाभेदं चतुर्थे वक्ष्यामः</b> । अपि च सामिधेन्यनुवचनं
<note>(1) 732-9</note>
﻿<pb n="r696"/>
<b>संस्कारकर्म संस्कारकर्मसु चावान्तरनियोग एव न संभवति</b> । प्रयाजादिष्विव प्रधानविधेरेव
लिङादिभिरनुवाद इति कुतोऽवान्तरप्रकरणाशङ्का । तदाह---<b>संस्कारविधीनां च तेषामर्थेनेत्य-
त्रानुवादः प्रदर्शित इति । तस्मादवान्तरप्रकरणं ग्राहकविनियोजकतया नोपपद्यते
अतः सन्निधानमात्रमवशिष्यते</b> । समाधाताऽह---<b>उच्यते सन्निधान एवायं प्रकरणशब्दः
प्रयुक्‍तः । कथमवगम्यते</b> सन्निधान एव प्रयुक्त इति । <b><q>“येन तत्सन्निधावभिधीय-
मानं”</q> इति वचनात्</b> येन तत्सन्निधौ सामिधेन्यनुवचनसन्निधौ अभिधीयमानमुपव्यानं
<q>‘तस्यति ज्ञायत’</q> इति भाष्यकारवचनात् अवगम्यते । सन्निधाने हि संबन्धकारणे
सन्निधावभिधीयमानमिति युज्यते वक्‍तुम् । <b>ननु च विनियोजकेपि प्रकरणे सन्निधान-
श्रुतिशब्दप्रयोग उपपद्यत एव</b> । एतेन नेदमेकान्ततो भाष्यं लिङ्गभूतमिति । परिहरति
---<b>केन वोक्‍तं नोपपद्यत इति</b> । <b>किन्तु तन्न संभवतीति</b> । ननु चैवं सति न लिङ्गता भाष्यस्य
समर्थिता । उच्यते । आञ्जस्येन सन्निधाना1भिप्रायेणैतद्भाष्यमुपपद्यते तथापि[यदि] विनियोजकं
प्रकरणं संबन्धकारणं अत्र नोक्‍तं स्यात् तदा तत्परत्वेनानाञ्जस्येनापि भाष्यं व्याख्यायेत
न त्वेतदस्तीति भवत्येव भाष्यं लिङ्गम् । <b>वाक्यभेदश्रवणाच्च</b> । राद्धान्ते वाक्यभेदः
श्रूयते तेन पूर्वपक्षे एकवाक्यताप्रदर्शिता एकवाक्यता च न विनियोजकत्वात् । नापि
<b>ग्राहकत्वात्</b> । किन्तु सन्निधानात् तस्मादतोऽपि हेतोः सन्निधाव एव प्रकरणशब्दः ।
<b>व्यवधानं च दर्शयति</b> । राद्धान्तहेतुत्वेन । तत्र विनियोजकं यदि प्रकरणं पूर्वपक्षे हेतु-
<note>(1) R. धान एवाभिप्रा</note>
﻿<pb n="r697"/>
त्वेनोपन्यस्तं स्यात् तदा नेदमुपपद्यते । अथ तु सन्निधानं पूर्वपक्षहेतुत्वेनोपन्यस्तं स्यात्
तदा तस्य व्यवधानं प्रतिपक्षभूतं भवेत् । अतोऽपि प्रकरणशब्देन सन्निधानमेवोच्यते ।
तदिदमाह---<b>परार्थेन व्यवधानमानन्तर्यं विहन्ति न विनियोगम् । अन्यथा हि स्वाहा-
कारस्याप्यविनियोगः स्यात्</b> समिदादिभिः व्यवधानात् । <b>अथ मतं निवित्पदाना-
मन्यार्थत्वात्</b> ग्राहकान्तरसंबन्धात् <b>ग्राहकस्यापि व्यवधानमिति</b> । परिहरति---<b>द्वाद-
शाहीनस्येत्यनेनापि व्यवधानं ग्राहकस्य स्यात्</b> । न च तदस्ति । तस्मात् न
ग्राहको व्यवधीयते । <b>किञ्च काम्यैरव्यवधानं निवित्पदानां</b> ग्राहकस्य व्यवधानाभावात् ।
<b>ततश्च निविदर्थता प्राप्नोति उपव्यानस्य तेन राद्धान्तो न लभ्यते</b> । आनन्तर्यव्यवधाने
पुनः न दोषः तेषामपि हि काम्यैर्व्यवधानात । न चैवं सति यदि निवित्पदव्यवधानं
काम्याः सामिधेनीकल्पाः कुर्वन्ति तर्हि सामिधेनीनामव्यवधानं प्राप्नोति न स्वयमसन्निहितं
परस्य व्यवधानमावहति तस्माद्व‍यवधायकत्वाभ्युपगमे सन्निधानं सामिधेनीनामस्तीत्यभ्युपग-
नीयम् । ततश्च सामिधेन्यनुवचनार्थतोपव्यानस्य स्यात् । परिहरति---<b>सत्यं प्रोप्नोति</b> । <b>यद्यनु-
वचनव्यवधानमत्राभिप्रेतं स्यात्</b> तदा तदनुगुणं गुणफलसंबन्धेन अनुवचनं न
व्यवहितमिति भवेत् तदर्थमुपव्यानम् । <b>इह तु सन्निहितकर्तृव्यवधानमभिप्रेतं, तच्च
गुणफलसंबन्धाभिधाने सति कर्मणो व्यवधानादुपपन्नं कर्तृव्यवधानम्</b> । यत्र हि
यत्कर्म विधीयते तत्र 1तदनुष्ठेयत्वेनावगम्यते न च कर्त्रा विना तदवगतिरिति विधाने
कर्ता सन्निहितो भवति । अविधाने पुनः कर्मणोऽनुष्ठानबुद्धिविच्छेदात् कर्तुर्व्यवधानमिति ।
<note>(1) G. कर्तृतानु</note>
﻿<pb n="r698"/>
ननु चैवं सति पूर्वपक्ष एव नास्ति गुणफलसंबन्धे कर्मणोऽविधानात्2 कर्तृसन्निधानाभावात्
इत्यत्राह---एवं <b>स्थिते पूर्वपक्षवादिनोऽभिप्रायः गुणफलसंबन्धेप्यनुवचनश्रुतेः कर्ता
सन्निहित एवेति सामिधेन्यर्थमुपव्यानम्</b> । कर्मणापि कर्ता सन्निधाप्यत इति भावः ।
<b>राद्धान्तवादी तु नाविधीयमानं3 सन्निहितं भवति स्वस्थानस्थितमेवानुवदनीयमनूद्यते
न पुनः सन्निधाप्यते । अनूद्यमानवशवर्तित्वादनुबादावनाम्</b> । अस्यार्थः-अनुवादो हि नाम
ज्ञानान्तरोपस्थापितमेव वस्तु तदुपस्थापितत्वेनैव पुनर्वदति । न पुनः स्वयमेव वस्तु
स्वातन्त्रयेणैवोपस्थापयति इति युक्तमनूद्यमानवशवर्तित्वम् । विधेयं पुनः विधानानुवर्त्येव4
भवति इति विधानेन सन्निधाप्यते । <b>अतः सन्निधानाविशेषात् कृत्स्‍ने प्रकरणे निवेश
इति सिद्धम्</b> ।</p>
<head>गुणानां च परार्थत्वात् ।</head>
<p>अत्र भाष्ये सन्देहः । किं वारणादीनि पात्राणि पवमानेष्टिषु निविशन्ते उत दर्शपूर्ण-
मासादिषु सर्वयोगेष्विति । <b>तदुपपादयन्नाह---वारणो यज्ञावचर इति यज्ञसंबन्धित्वेन
पात्रं</b> आधानप्रकरणे श्रूयते । तेन न तावदाधाने संबध्यते । <b>आनर्थक्यात्तदङ्ग-
ष्विति स्थितो न्यायः</b> । <b>तदिदानीं यदि पवमानहविषां आधानाङ्गता ततः पवमान-</b>
<note>(1) P. 736</note> <note>(2) G. यदविधानं</note> <note>(3) G. नाभिधीयमानं</note> <note>(4) R. नुपपत्त्यैव</note>
﻿<pb n="r699"/>
<b>हविष्ष्वेव पात्रविधानं</b> अथ नाधानाङ्गता तदा अङ्गद्वारेणाषि आधानाननुप्रवेशात् वाक्यतः
उत्कृष्टस्य <b>सर्वयज्ञार्थता</b> इति । किं तावद्‍युक्तम् ? <b>पवमानहविष्षु विधानम्</b> ।
<b>आधानाङ्गं हि पचमानहवींषि</b> स्ववाक्य एवाधानस्य साध्ययोगित्वात् पवमानहविषां च
अफलत्वात् आधानसन्निधौ न श्रवणात् <b>आधानप्रकरणे चैतत् श्रूयते पात्रम्</b> । <b>प्रधाने
चासंभवन् धर्मः अङ्गे भवतीत्युक्तम्</b> । <b>ननु च पवमानहवींष्यपि अग्न्यर्थान्येव <q>‘यदा-
हवनीये जुह्वति’</q> इति वचनात्</b> । तेन अनङ्गता पवमानहविषामिति मन्यते । एतच्च
चोद्यं(मयथाश्रुतार्थं) यथाश्रुतं गृह्णतः । परिहारः---<b>अनारभ्य वादोऽयं सर्वहोमानां
गुणत्वेनाहवनीयं विदधाति</b> न पुनः पवमानहवीषि प्रत्याहवनीयस्य प्राधान्यमाहेति
<b>न प्राधान्यं</b> पवमानहविषां <b>संभवति</b> किन्तु आधानाङ्गतैवेति । <b>तस्मादानर्थक्यात्त-
दङ्गेष्विति पवमानहविष्षु विधानम्</b> । <b>अत्राभिधीयते---नैवाधानप्रकरणे पवमानहर्वीषि
श्रूयन्ते नाप्यग्न्यर्थान्येव</b> । <b>कथं</b> ? <b>यदाहवनीये जुहोतीति वचनात्</b> । प्राकृते यागे
आहवनीयो वर्तते । तद्धर्मग्राहिणीष्वपि विकृतिभूतासु पवमानेष्टिषु चोदकेनाहवनीयः प्राप्यते ।
पवमानेष्टीनां च साध्यभूताग्निसन्निधौ पठितानां अवश्यंभावितादर्थ्यानां गुणभावेन संबन्धासंभवे
सति <b>गुणभावमात्रे असंभवेन बाधिते साक्षात्सम्बन्धस्याबाधितत्वात् साक्षात्संबन्धैनैव तादर्थ्य---
मवगम्यत इति । भवन्ति च पवमानेष्टयोऽप्यग्न्यर्थाः नाधानार्था इति । इममभिप्रायमबुध्वा</b>
﻿<pb n="r700"/>
चोदयति---<b>ननु गुणतया विदधास्यनारभ्यवादोऽयमित्युक्तम्</b> । अभिप्रायमाविष्करोति
---<b>न ब्रूमो न गुणतया विदधातीति</b> । <b>किन्तु अत्र प्रकृतितः प्राप्तिप्रदर्शनार्थं एवं बचन-
मुपन्यस्तम्</b> यदाहवनीये जुहोतीति <b>नोपदेशार्थं</b> सति ह्यस्मिन् वचने प्रकृतावङ्गता,
ततश्च विकृतावतिदेशतः प्राप्तिरित्येतदर्थं वचनमुपन्यस्तम् न पुनरनेनैव वचनेन प्रधानतया
आहवनीय उपदिश्यत इत्येवमर्थम् । <b>कथं पुनः प्रकृतितः प्राप्तौ प्राधान्यं भवति</b> ?
एकग्रन्थेनाभिप्रायमाविष्करोति---<b>ननु च प्रकृतितोऽप्यङ्गतयैव प्राप्तिः</b> कार्यनिबन्धनत्वात्
प्राप्तेः । उत्तरं---<b>सत्यमेवं आधानोपकारकता तु अग्निनिष्पत्त्या भवति</b> । यो हि
पवमानहविष्यङ्गत्वमाधानस्येच्छति इच्छत्येवासौ पवमानहविषां अभ्युत्पादकत्वम् । ततश्च
तेष्वग्नेः गुणभावः न संभवति प्रागेव तेभ्यः स्वरूपानिष्पत्तेः । ततश्च गुणभावमात्रे बाधिते
साक्षात्संबन्धांशस्याबाधनात् यत् तदुत्पादकत्वमाधानाङ्गतयाऽध्यवसितं तत्साक्षादेवेति
<b>निश्चीयते</b> । तदाह---<b>अग्निनिष्पत्तिश्चेत्प्रयोजनं किमित्याधानोपकारकतया</b> निष्पाद-
यति---<b>न पुनः साक्षात्प्रकृतितः संबन्धात्</b> । <b>ननु च गुणतया प्रकृतितः प्राप्तिरित्युक्त</b>-
मभिप्रायं स्पष्टयितुं प्रागुक्‍तमेव चोद्यमुपन्यस्तम् । <b>सत्यमुक्‍तम्</b> । <b>सा पुनराधानाङ्गत्वे-
ऽङ्गीकियमाणे न संभवति अनिष्पन्नत्वादग्‍नेः</b> पवमानेष्टिभ्यः प्रागिति शेषः ।
<b>निष्पादयतीति चेत्</b> यदि निष्पादयतीत्यङ्गीक्रियते <b>सिद्धं तर्हि साक्षान्निष्पादकत्वं उक्‍तेन</b>
﻿<pb n="r701"/>
न्यायेन । न हि साक्षात्सबन्धसंभवे <b>परपृष्ठेन संबन्धो</b> युक्तः । तस्मादनङ्गत्वात्
तन्मुखेनापि आधानानुप्रवेशाभावात् उत्कृष्टस्य सतः <b>सर्वार्थता वारणादेर्युक्‍तेति</b> ।</p>
</section>
<section>
<head>मिथश्चानर्थसंबन्धः ।</head>
<p>ननु च पुनरुक्तमिदमधिकरणं आनर्थक्यात्तदङ्गेष्वित्यनेनाधिकरणेनेत्याशङ्क्याह
---<b>तदेवेदं पुनररुदाहरणान्तरे चिन्त्यते केनचिद्विशेषेण आनर्थक्यात्तदङ्गेष्विति । कः
पुनर्विशेषः । अयमसौ विशेषः । तत्र यूपशब्दः श्रूयते यः</b> साक्षात्संबन्धे नोपपद्यते
इह पुनः नाज्यभागाभिधानमस्ति येन 1य[त]था स्वभावसंबन्धितया वार्त्रघ्नतां वृघन्वत्तां च
विदध्यात् अतः <b>पूर्वपक्षवादी मन्यते युक्तं वाजपेये यूपशब्दाभिधानात् व्यवधानेपि
वाजपेयशब्दस्यान्वय इति । इह पुनः संबन्धिसंबन्ध्यन्वये</b> संबन्धिनावाज्यभागौ तत्संबन्धि
यदनुवचनं तदन्वये वार्त्रघ्नतावृधन्वत्तयोः नस्ति <b>किञ्चित्कारणमिति । कथं तर्हि द्विवचनं</b>
अनूच्येते इति । <b>एकग्रन्थेनाह---द्वयोर्द्विवचनम् । ननु चैकत्वात्प्रधानस्य एकैवानुवाक्या</b>
स्यात् ततश्च द्विवचनानुवादो न घटते । <b>किमिदं एकत्वात्प्रधानस्येति</b> । एकग्रन्थे-
<note>(1) G. आज्यभाव/?/</note>
﻿<pb n="r702"/>
नाह---<b>ननु चैकत्र प्रधानत्रयमस्ति</b> पौर्णमास्यामपि त्रीणि प्रधानानि आग्‍नेयग्नीषोमोपांशुसंज्ञ-
कानि अमावास्यायामपि त्रीण्येव आग्नेयैन्द्राग्नसान्नाय्यरूपाणि । एतच्च प्रयोगावस्थाभेदेन
आग्नेयस्य भेदमङ्गीकृत्योक्तम् ।</p>
<p><b>न ब्रूमः एकमेव प्रधानमिति । किन्तु एकैकस्येतिकर्तव्यतासंबन्ध इति
वदामः । ततः किं द्वयोरसंबन्धः</b> द्वयोर्मिलितयोरितिकर्तव्यतासंबन्धो नास्ति प्रत्येकं
करणत्वात् करणाद्वारत्वाच्चेतिकर्तव्यतायाः प्रतिकरणमितिकर्तव्यतासंबन्ध इति । एकस्मिन्
प्रधाने एकैवानुवाक्येति द्विवचनानुपपत्तिः । एवं च सिद्धान्ताशयेन चोदिते पूर्वपक्षाशये-
नाह---<b>ननु चाज्यभागयोरपि एकैकेनेतिकर्तव्यतासंबन्ध</b> इति तुल्या द्विवचनानुपपत्तिः ।
<b>सत्यमेव तत्र श्रुत्या तु द्वयोत्पत्तेः द्वन्द्वाभिधानमविरुद्धम्</b> । अस्यार्थः---आज्यभागौ यजती-
त्येकशेषेण आज्यभागयोरितरेतरयुक्तयोरुत्पत्तिः । तेन तामवस्थामालोच्य प्रधानयोरित-
रेतरयोगो नापवदितुं शक्यते द्वन्द्वशब्देन च द्वन्द्वार्थभूतेतरेतरयोगाभिधायकत्वादेकशेषस्याभिधानं
एकशेषोत्पत्तेरेकशेषाभिधानमविरुद्धमित्यर्थः । <b>इह पुनः प्रधाने स्वत एकत्वात् अनुवाक्यायाः
एकैकस्याश्चोत्पत्तेः प्रधानानां द्वन्द्वविरोधः</b> । एवमाक्षिप्य पूर्वपक्षं समर्थयमान आह
<b>न विरोधो द्वित्वस्य किं हि वचनं न कुर्यात् तत्र हि द्वित्वं अयथार्थत्वं च मन्त्रस्य
भविष्यति व्यवधाने प्रमाणाभावादित्युक्तम्</b> । अस्यार्थः---व्यवधाने प्रमाणाभावात्
साक्षादेव प्रधाने विधिरयम् । तत्र हि विभिक्त्यर्थभूतद्वित्वविशिष्टमन्त्रविशेषविधिरस्तु । न
﻿<pb n="r703"/>
चानेकगुणविधानदोषः समासन्यायेन श्रुत्यैव प्रत्ययार्थविशिष्टस्य प्रकृत्यर्थस्य विधानादिति ।
तेनैकस्यामनुवाक्यायां प्राप्तायां द्वे विधीयेते । ननु च सार्ध[स्वार्थ]मनुवाक्ये एकस्मिन्
प्रधाने विधीयमाने देवतामभिवदितुं न शक्‍नुतः । तत्रेदमुत्तरं---<b>अयथार्थत्वं च द्वित्वं च
मन्त्रस्य भविष्यति</b> ऐन्द्रीवदिति पूर्वपक्षः । राद्धान्तमाह---<b>अत्रोच्यते तदिदमयुक्तमभिहित-
मिति वदामः । कस्मात् ? न तत्रापि यूपशब्दाभिधानं</b> स्वरूपेणैव तदङ्गत्वे हेतुः ।
किं तर्हि ? युपशब्दश्रवणात् तद्विशिष्टस्य सप्तदशारत्नित्वस्य <b>विधेयस्याङ्गसंबन्धयोग्यता ।
संभवति च योग्यतया</b> संबन्धित्वे विधेयस्य <b>वाजपेयस्येत्यस्यान्वय इत्युक्‍तं तत्रैव ।
एवमत्रापि संभवति यथायोग्यमन्त्रविधाने(नाय) यथार्थत्वद्वित्वयोः प्रमाणमस्ति</b> ।
परं विधेयस्य योग्यतानुसारेण व्यवधानेन संबन्धो न पुनः विधेयस्यान्यथाकरणमिति भावः ।
<b>तस्मादाज्यभागयोरेव मन्त्रविधानमिति सिद्धम् । यत्पुनरिदं भाष्यं---ननु प्रधान-
गामित्वेऽपि द्वयोः प्रधानयोः द्वे अनुवाक्ये स्यातां आग्नेयस्य चाग्नीषोमीयस्य चेति
तत्कथं ? द्वन्द्वोत्पत्तेर्विरोधात्</b> द्वन्द्वोत्पत्तिः प्रधानयोरितरेतरयोगः तस्याभावात्
द्विवचनविरोधात् कथमिदं भाष्यमित्यर्थः । <b>अभ्युपगम्याप्यविरोधं युक्त्यन्तरेण</b> मन्त्र-
लिङ्गानुपपत्तिलक्षणेन परपक्षे <b>विरोधमदर्शनार्थम्</b> ।</p>
<note>(1) p. 739</note>
﻿<pb n="r704"/>
<head>आनन्तर्यमचोदना ।</head>
<p><b>यदि व्यापारान्तरयोग्यता नियमहेतुः इहापि स्तरणे दीक्षितावेदने च परिसमाप्तैव
योग्यता इत्यत्रैवैदमर्थ्यपरिसमाप्तिरिति</b> । अनेनावान्तरङ्गतिं पूर्वपक्षं चाह---अर्थस्तु
हस्तावनेजनं बा/?/ग्यमनं च पुरुषसंस्कारौ संस्कारश्च कार्यान्तरे योग्यतारूप इति क्रियान्तरा-
पेक्षायां पूर्ववद्विधेयस्य सन्निहितसंबन्धयोग्यत्वात् भवतु सन्निहितकर्मार्थमेव संस्कारविधानमिति ।
<b>अत्राभिधीयते---सत्यं यद्यत्रैव योग्यता । कृत्स्‍नेपि प्रकरणे सा, तथैव यदि परमेक-
वाक्यतां नियन्तुं क्षमा सा च नास्ति द्वयोराख्यातयोरसंबन्धात्</b> तुमुन्‌ण्वुलौ <b>क्रियायां
क्रियार्थायां भवतः तौ च न स्तः अतोऽसंयुक्‍तत्वात् कृत्स्‍नप्रकरणे निवेश</b> इति
सिद्धम् ।</p>
<p><b>शेषस्तु । कः पुनरत्र पूर्वपक्षिणोऽभिप्रायः आग्नेयेपि संभवति ऐन्द्राग्‍नेऽपि भवतीति
आग्नेयं</b> चतुर्धा करोतीति श्रूयते । तेनाग्‍नेये भवितव्यम् नैन्द्राग्ने । यदि वा आग्नेयः
केवलो न संभवति तदैवं कल्प्येत । अस्ति च आग्नेयः केवलः अग्निर्देवतेति । अयमभि-
<note>(1) P. 740</note>
﻿<pb n="705"/>
<b>प्रायः---उद्देशे हि पदार्थमात्रस्यैवाग्नेः अनपेक्षितदेवताभावस्योपलक्षणत्वं सम्बन्धिमात्र-
तयैव</b> विशेषावगमसिद्धेः <b>न विशेष उपलक्षणस्याग्नेरपेक्षणीयः । विधेये पुनः विशेष-
निष्ठत्वात्कार्यस्य अनुष्ठानस्य युक्‍तं विशेषापेक्षणम् । तस्मादाग्नेयस्य विधौ अग्नि-
दैवत्यस्य विधिः न पुनरैन्द्राग्नविधिः । उपलक्षणे पुनः पदार्थमात्रस्योभयत्रानुगतत्वात्
न विरोधः</b> आग्‍नेयशब्दस्य । यत एव संबन्धिमात्रतया अग्नेरुपलक्षणत्वं ऐन्द्राग्ने चास्ति
संबन्धित्वं प्रत्येकं परिसमाप्तं <b>अत एव चाव्यासज्यसंबन्धिडित्थडवित्थदर्शनम्</b> ।</p>
<head>व्यवस्था वा ।</head>
<p><b>अत्राभिधीयते । यथा भवानाह तथापि तु यथाभिधेयं 1लक्षणासम्भवे
नायथार्थावगतिर्भवतीति</b> । अग्निविधौ देवताभावेन संबन्धीत्युपलक्षणत्वेपि तेनैव संबन्धे-
नोपलक्षको युक्त इति । न पुनः अन्यथोपलक्षकत्वम् । असंभवे स्यादप्येवं अस्ति त्वत्र संभवः
<b>अतो नाप्रसिद्धलक्षणा भवितुमर्हति । यथाप्रसिद्धसंबन्धाभावे तु अप्रसिद्धसंबन्ध</b>-
<note>(1) R. लक्षणसंभवे</note>
﻿<pb n="706"/>
<b>निमित्ततापि गृह्यते । तस्मादाग्नेयस्यैव चतुर्धाकरणमिति सिद्धम् । डित्थादीनां तु
प्रत्येकमेव</b> संबन्धित्वेन <b>प्रसिद्धिः । आग्नेयस्तु प्रत्युक्‍तः</b> 1आग्नेयस्य मस्तकं विरुज्य
इति यः पूर्वपक्षिणोक्तः स राद्धान्तिना निराकृतो भाष्य एव ।</p>
<trailer>इति ऋजुविमलापञ्चिकायां तृतीयाध्यायस्य
प्रथमः पादः</trailer>
﻿<pb n="r707"/>
</section>
<section>
<head>तृतीयाध्यायस्य द्वितीयः पादः ।।</head>
<head>अर्थाभिधानसंयोगात् ।</head>
<p>अत्र भाष्यकारो विचारद्वयं कुरुते---किं गौणेऽपि मन्त्राणां विनियोगः उत मुख्य
एवेति । कः पुनर्मुख्यः को वा गौण इति । तत्र द्वितीयविचारमाक्षिपति---<b>युक्‍तं तावत्
किं मुख्य एवार्थे मन्त्राणां विनियोगः उत गौणेऽपीति । इदन्त्वयुक्तम्---कः पुनर्मुख्यः
को वा गौण इति । कथमयुक्तम् ? यः परशब्दः परत्र वर्तते स गौण इति स्थितम्4</b> ।
अतः पुनरुक्‍तोऽयमर्थ इति मन्यते । तथा च तत्सिद्ध‍यधिकरणे <b>दर्शितम् । कथं पुनः पर-
शब्दः परत्रवर्तते ? स्वार्थाभिधानेनेति । तस्मादयुक्तोऽयं प्रश्नः । अथायमभिप्रायः लक्षणा-
यामपि परशब्दः परत्र वर्तते तद्व‍यावृत्त्यर्थोऽयं प्रश्नः इति</b> । अस्यार्थः---योऽयं गौण-
मुख्याप्रश्नः स लक्षणागौणविवेकार्थः । तत्सिद्ध‍यधिकरणोक्‍तं गौणम् । लक्षणया परशब्दः
<note>(1) P. 745</note> <note>(2) P. 746-1</note> <note>(3) P. Brhati Part III P. 260</note>
<note>(4) G. इति लक्षणायामप्यविशिष्टम्</note>
﻿<pb n="708"/>
परत्र वर्तत इति स गौण इति लक्षणायामप्यविशिष्टम् । इह एवं गौणमुख्यप्रश्ने कृते
गौणस्वरूपं वर्ण्यते यथा मुख्याल्लाक्षणिकाच्च भिन्निमवभासते । तत्र मुख्यात् भेदः तत्सिद्ध‍यधि-
करणे ज्ञापित इति इह लाक्षणिकात् भेदज्ञानं प्रश्नोत्तरयोः प्रयोजनम् । <b>तन्नोपपद्यते, यदेव
हि गौणत्वे लक्षणं वक्ष्यति---‘अनादृत्यैव माणवकप्रत्ययं ज्वलनमग्निशब्दात् प्रतियन्तो
दृश्यन्ते न त्वनादृत्य ज्वलनप्रत्ययं माणवकं प्रतियन्ति इति लक्षणायामप्येवमेव । न ह्यना-
दृत्यैव गङ्गाप्रत्ययं गङ्गासमीपं प्रतियन्ति</b> । अस्यार्थः-लक्षणाभेदज्ञानार्थोऽपि नोपपद्यते,
यस्मात् यदेव गौणलक्षणं प्रश्नास्योत्तरभाष्यं वक्ष्यति <q>‘अर्थान्तरानपेक्षो मुख्यार्थः, अर्थान्तरसव्य-
पेक्षश्च गौणः यथाऽग्निप्रत्ययापेक्षोऽग्निशब्दो माणवके’</q> इति तदेव लक्षणायामपि गङ्गाप्रत्ययापेक्ष-
एव गङ्गशब्दात् गङ्गासमीपप्रत्यय इति । तस्मादेकलक्षणत्वात् <b>तन्निवृत्त्यर्थं</b> लक्षणानिवृत्त्य-
र्थमपि प्रश्नोत्तरमिदं <b>न शक्यते वक्‍तुम् । अथ मतं लक्षणायामन्वेति लक्षणापदं</b> गङ्गासंबद्ध-
स्यैव समीपस्यान्वयात् <b>गौणे पुनः न गुणिपदमन्वेति</b> । अग्निर्माणवक इति अग्निसंबन्धिमाण-
वकाप्रतीते । अतो लाक्षणिकगौणयोः एवं भेदं वक्‍तुं प्रश्नः । <b>तदयुक्‍तं प्रतीतौ तावत्
द्वयमप्यन्वेति । कार्ये पुनः नैकमपि</b> । गङ्गापि प्रतीतावेवान्वयिनी न कार्ये समीपस्यैव
कार्यान्वयात् तथाऽग्निरपि प्रतीतावेवान्वयी अग्निसदृशप्रतीतेः । कार्ये पुनः नैकमप्यन्वयि ।
<b>अतोऽनेनापि विशेषणेन न विशेषः । अथ वाक्यार्थनिवृत्तये यत्‍नः</b> । अस्यार्थः
<note>(1) P. 748</note>
﻿<pb n="r709"/>
---अथ मन्यसे अग्निर्माणवक इत्यस्मात् अग्निसदृशो माणवक इति प्रतीतिरुदेति । सा च न
पदमात्रनिबन्धना अग्निशब्दस्याग्निसदृशे लोके संबन्धानवबोधात् । किन्तु पदद्वयप्रयोगात्
इयमवगतिर्जायमाना वाक्यनिमित्तिकेति व्यवस्थाप्यते । तेन गौणार्थो वाक्यार्थः इति ये
मन्यन्ते तन्निवृत्त्यर्थं स्वार्थसादृश्यात् गौणः प्रतीयत इति इदं गौणस्य स्वरूपं दर्शयितुं अयं
प्रश्न इति । <b>नैवार्थान्तरे वाक्यं वर्तते</b> । अस्यार्थः---वाक्यादेव गौणः प्रतीयते इति
अतिमन्देयमाशङ्का । तथा हि---<b>नैव वाक्यं पदार्थेभ्यः व्यतिरिक्तेऽर्थान्तरे वर्तते । यदि</b>
तत् पदार्थेभ्यो व्यतिरिक्ते अर्थान्तरे वाक्यं वर्तते तदा स्यादियमाशङ्का, न त्वेतदस्ति । ननु
च स्वरूपमात्रेण व्यवस्थितोऽर्थः पदार्थः । परस्परान्वितास्त्वर्थाः वाक्यार्थः । एवमर्थान्तरे
वाक्यं वर्तत इतीमामाशङ्कां अपनयन्नाह---<b>अन्विताभिधायीनि पदान्येव हि वाक्यम् ।
अन्विताश्च पदार्थाः वाक्यार्थः</b> । एकैकमेव पदं स्वमर्थं अर्थान्तरेण योग्येन आकाङ्क्षितेन
सन्निहितेन चान्वितं स्वार्थं ब्रवीति । तथाभूतान्येव वाक्यम् । अन्विताश्च पदैरेवार्थाः
उच्यन्त इति पदार्था एव वाक्यार्थः । यथा बहुषु पदेषु पदार्थेषु वाक्यमेकं वाक्यार्थश्चैकः
तथा <b>वाक्यार्थमातृकायामुक्तम्</b> । अन्विताभिधानमेव कुतः इत्याह---<b>न चानन्विता-
भिधानमस्तीति प्रदर्शितं</b> तद्‌भूताधिकरणे; <b>वाक्यार्थमातृकायां च</b> अस्माभिः
निर्लोडितमेव । <b>एवं च सति प्रश्नार्थः व्याख्येयः</b> प्रश्नप्रयोजनं कथनीयम् । अथ
कदाचिदुच्यते सोपपदात् प्रतीयमानो गौणः, मन्दप्रसिद्धो गौणः, अल्पप्रयोगविषयो गौणः,
इति इमान् सिद्धान्ताभासिनां गौणहेतून् निराकर्तुमयं प्रश्न इति तत्राह---<b>एवं सोपपदसुष्ठु-
प्रसिद्धवहुशः प्रयोगाश्च</b> यथायथं गौणहेतु मुख्यहेतु(मत्त)तया <b>प्रत्युक्ता भाष्ये । अतः
तन्निराकरणार्थोऽप्ययं प्रश्नो नोपपद्यत इति</b> । अस्यार्थः---अतिमन्दत्वात्तेषां हेतूनां
﻿<pb n="r710"/>
तन्निराकरणाय प्रश्नो नोपपद्यत इति । न हि माणवकशब्दोपपदादपि अग्निशब्दादर्थः
प्रतीयमानस्तावत् गौणत्वेनावगन्तुं शक्यते यावत्तु स्वार्थसादृश्येन गौणप्रत्यय इति
नोपवर्ण्यते । इतरथा प्रतीत्यन्यथानुपपत्त्या बोधकत्वकल्पनैव स्यादिति सोपपदादप्यवाचकान्न
प्रतीतिरुत्पद्यते । एवं मन्दप्रसिद्ध‍यप्रचुरप्रयोगयोरपि योज्यम् ।</p>
<p><b>उच्यते---अयं प्रश्नस्यार्थः वाक्यार्थावगमाद्धि निमित्ततया पदार्थविभागोऽव-
गम्यते</b> । वाक्यादिति ल्यब्लोपे पञ्चमी विशिष्टार्थप्रतिपादकं वाक्यमुपलभ्य वृद्धव्यवहारे
निमित्ततया वाक्यार्थप्रतिपत्तिनिमित्ततया पदार्थानां विभागोऽवगम्यते । विशिष्टरूपो
वाक्यार्थ इति विशेषणभूतः पदार्थः तत्प्रतिपत्तौ निमित्तं भवति नाप्रतीते विशेषणे विशिष्टः
शक्यते प्रतिपत्‍तुमिति निमित्ततया पदार्थविभागोऽवगम्यते । ततः किमित्यत्राह---<b>स चायं</b>
निमित्तत्वेन विभागो <b>माणवके</b> माणवकविषये अग्नौ अग्निविषये च प्रयुज्यमानस्याग्नि-
शब्दस्य तुल्यः । उभयत्रापि वाचकवृत्त्यैव निमित्ततेति यावत् । तद्दर्शयति---<b>अग्निर्माण-
वक इत्युक्‍ते माणवकः पिङ्गलता च निमित्तम् । अग्निर्ज्वलतीति ज्वलनो ज्वलनक्रिया
च । तस्मान्न विशेषं पश्यामः अस्य शाब्दो निमित्तभावोऽस्य गौणः इति</b> न तु मुख्यस्य
च गौणस्य च भेदं पश्यामः । सर्व एव मुख्य इति यावत् । <b>ननु चाग्निप्रत्ययपुरस्सरा
माणवके प्रतीतिः पैङ्गल्यस्य</b> । अस्यार्थः---अग्निशब्दस्य तावत् नानेकार्थकल्पना न्याय्या ।
एकार्थप्रतिपादनशक्त्यैवार्थान्तरप्रतीतिसिद्धेः । तथा हि---अग्निशब्दादग्निः प्रतीतः पिङ्गलता-
मुपस्थापयति । अतोऽग्निप्रतीतिपुरस्सरैव माणवके प्रतीतिः । <b>परिहरति---नैवं शक्यते</b>
﻿<pb n="r711"/>
<b>वक्तुम् । उक्तमिदं वाक्यान्निमित्तभावावगतिरिति</b> । तेन वाक्यार्थं प्रति यस्य
निमित्तभावोऽवगम्यते स पदार्थः न चात्राग्न्यर्थस्य निमित्तभाव उपपद्यते---<b>अग्निर्माणवक
इति केवलं पिङ्गलतैव निमित्ततयाऽवगम्यते । यथा पिङ्गलो माणवक इति</b> ।
अस्यार्थः---न स्वरूपेण तावदग्न्यर्थस्य निमित्तता, वाक्यार्थे असमवायात् । न
च लक्षणायामिव वाक्यार्थसमवायिपिङ्गलोपस्थापकतया; माणवकवर्तिन्याः पिङ्गलतायाः
अग्निना सह संबन्धाभावात् । अर्थो ह्यर्थान्तरं प्रत्यासत्त्या उपस्थापयति । गङ्गाऽपि हि
तीरं लक्षयन्ती स्वसंबन्धिनमेव लक्षयति । अतो न साक्षात् नापि परम्परया अग्निनिमित्तता
अग्यर्थस्य । अतः पिङ्गलतामेव अग्निशब्दः पिङ्गलशब्दवत् प्रतिपादयतीति स्थितम् ।
<b>तस्मात् दुर्निरूपमिदं गौणोऽयं मुख्योऽयं इति मन्वानस्य प्रश्नः</b> । गुणादागत इति
तत आगत इत्यण् । मुख्यमिति “शाखादिभ्यो य इति इवार्थे यः । नन्वेवं गौणता
निरूप्यते---यदि पिङ्गलशब्दवदग्निशब्दोऽपि पैङ्गल्यं वाचकवृत्त्यैवाह, किमिति तर्हि
सोपपदस्तत्र वर्तते ? यावता निरुपपदोऽपि तत्र वर्तेत तथा मन्दप्रसिद्धिः किमिति लौकिकानां ?
तथा किमिति वा अल्पप्रयोगता ? सुष्ठ प्रसिद्धिप्रचुरप्रयोगते वा स्यातां अविशेषादित्यत्राह
---<b>न हि चोपपदादिभिरपि</b> उपाधिभिः <b>संभवतीति दर्शितं भाष्ये</b> । अयमभिप्रायः
---प्रतीतिर्हि कार्यरूपा अंन्यथानुपपद्यमाना कारणं कल्पयन्ती शब्दे वाचकत्वकल्पनायां
हेतुर्भवति । अग्निर्माणवक इति च पिङ्गलतावगतिरन्यथा नोपपद्यत इत्युक्तम् । तेन वाचकतैव,
अन्यथा सोपपदादपि प्रतीतिर्न स्यात् । अवाचकस्य मनाक्‌प्रसिद्धिरल्पप्रयोगता च दुर्घटैव ।
वाचकत्वे तु प्रयोगनियमस्याप्यनादित्वात् नानुपपन्नं किञ्चित् ।</p>
<p>ननु यदि पिङ्गलशब्दवदग्निशब्दोऽपि पिङ्गलं माणवकमेव वक्ति कथं तर्हि अग्नि-
सादृश्यं अत्राह---<b>अग्निरिव माणवक इत्यत्र युक्तमग्निसादृश्यं इवादीनां सादृश्ये प्रयोग-</b>
﻿<pb n="r712"/>
<b>दर्शनात् । अग्निर्माणवक इति तु इवार्थशून्योऽर्थः1 वाक्यार्थः यथा पिङ्गलो माणवक
इति तुल्यो निमित्तभावः</b> । अस्यार्थः---अग्निरिवायं माणवक इत्युक्‍ते सादृश्यं यत्प्रतीयते
तद्‌युक्‍तं इवशब्दश्रवणात् तस्य च सादृश्ये प्रयोगदर्शनात् । अग्निर्माणवक इति तु
इवशब्दाप्रयोगात् इवार्थशून्यो वाक्यार्थः यथा पिङ्गलो माणवक इति नास्ति सादृश्ये प्रतीतिः
इवार्थशून्यत्वात् वाक्यार्थस्याभिमतस्य । तस्मात् गौणमुख्याभिमतयोः तुल्यो निमित्तभावः
वाचकवृत्त्यैवेति । <b>अतो निष्प्रयोजनमिदमधिकरणं</b> । के गौणेऽपि विनियोगः उत मुख्य
एवेति मन्यामहे गौणमुख्ययोर्भेदाभावादिति । ननु यद्यपि पिङ्गलताऽभिधीयते तथापि
तदवगत्या सादृश्यमपि प्रतीयमानं वाक्यार्थेऽन्वितमेव । अतः कथं इवार्थशून्यो वाक्यार्थः ।
अथाविनाभूतमपि2 सादृश्यं वाक्यार्थे नान्वेति <b>कथं तर्हि गङ्गायां घोषः कूपे गर्गकुलमिति</b> ।
अत्र हि अविनाभावात् समीपदेशः वाक्यार्थेऽन्वीयत इति मन्यामहे । <b>युक्‍तं तत्र
प्रतिवसतीत्यस्य सामर्थ्यं न भवतीति समीपान्वयिता</b>3 नाविनाभावोऽवगत इत्येतावता
समीपस्यान्वयिता, किन्तु प्रतिवसतीत्यस्य पदस्य सामर्थ्यं न भवतीति युक्तम् । <b>अग्निर्माण-
वक इति तु पिङ्गलमाणवकावगतिः न कथं चिन्नोपपद्यते</b> । अतः प्रतीतमपि सादृश्यं
वाक्यार्थे नान्वीयते । <b>तस्माद्भवतु लक्षणा</b> संबन्धबलोत्थापितार्थान्तरतात्पर्याश्रयणात् ।
<b>गौणत्वे तु न किञ्चित्प्रमाणमस्ति</b> । यदि पिङ्गलतामेवाग्निशब्दो <b>वक्ति कथं तर्हि
अग्निर्माणवक इत्यत्राग्निप्रत्ययो लोके पैङ्गल्यादप्युपपद्यते</b> । अग्निशब्देन पैङ्गल्यं
<note>(1) G. शून्यत्वात् वाक्यार्थस्य</note> <note>(2) G. अविनाभूतमेव</note> <note>(3) G. समीपान्व-
यित्वेन</note>
﻿<pb n="r713"/>
वत्प्रतिपदित तत्किल सतिशयं अग्नौ प्रतीतमित्यग्निप्रत्ययः <b>पूर्वादियापरप्रत्ययः । अत्राभि-
धीयते---इवार्थनिबन्धन एवायं प्रत्ययः । अस्यार्थः</b>---इवार्थः सादृश्यं तन्निबन्धन एवायं
प्रत्ययः । एतदुक्तं भवति । अग्निशब्देनाग्निः प्रतिपाद्यते 1सा प्रतीतिः सदृश्यमर्थान्तरमुप-
स्थापयति । अतोऽन्यथाप्यर्थान्तरप्रतीतेरुपपन्नत्वात् न शक्त्यन्तरकल्पनोपपद्यते । तेन
शब्दादेव यो ज्वलनः प्रतीतः <b>स मुख्यः यस्तु</b> शब्दप्रतिपाद्यज्वलनसादृश्यादवगम्यते स गौणः ।
<b>कुतः</b> पुनरवगम्यते सादृश्यादयं प्रत्यय इति ? <b>तथावगतेः</b> सदृशावगतेः । यदि
तावत् पिङ्गलतावगम्यते तदा अग्निशब्दः पिङ्गलतावचन इति कथ्यते । यतस्त्वग्निसदृशा-
वगतिः अतः सादृश्यादेवार्थान्तरावगतिः कल्प्यते ।</p>
<p><b>कथं पुनरिवशब्दमन्तरेणेवार्थः प्रतीयते ? उत्तरं---इवशब्दोऽपि तावत्
किमितीवार्थः कल्प्यते अस्यार्थः</b>---यथा इवशब्दे प्रयुक्‍ते सादृश्यं प्रतीयते तथा यत्रापि
सादृश्यं प्रत्येष्यते इवशब्दोऽपि प्रतिपदिकोपात्तमेव सादृश्यं प्रतिपादयति न पुनः सादृश्य-
शब्दवत स्वतन्त्र एव ब्रबीति । <b>प्रयोगदर्शनादिति चेत्</b> । अथ मन्यसे प्रयोगस्तत्र
सादृश्ये प्रातिपदिकस्य दृश्यते इवशब्दबलात् । यत्र पुनः इवशब्दो द्योतको नास्ति तत्र कथं
सादृश्ये प्रयोगोऽवगम्यते । दूषयति---<b>अत्रापि तुल्यं</b> प्रयोगदर्शनम् माणवकविषये अग्नि-
शब्दप्रयोगात सादृश्ये प्रयुक्तिरवसीयते अन्यथा माणवके प्रयोगानुपपत्तेः । <b>ननु च पैङ्गल्ये-
ऽवगते ज्वलनसादृश्यमवगम्यते अपरशब्दवदित्युक्तम्</b> । अस्यार्थः---अग्निशब्दः पिङ्गलता-
मभिवदति । तस्यां चावगतायां ज्वलनसादृश्यावगतिः । न पुनः ज्वलनसादृश्यपरोऽयं
प्रयोग इति न गौणत्वम् । <b>परिहरति---नैतदुपपद्यते माणवकसदृशोऽग्निरित्यपि प्रत्ययः</b>
<note>(1) G. स प्रतीतः</note>
﻿<pb n="r714"/>
<b>स्यात्</b> । पिङ्गले माणवकेऽवगते माणवकसदृशोऽग्निरित्यपि प्रत्ययः स्यात् । तथा हि
---माणवकः पिङ्गलोऽग्निसदृशः तथाऽग्निरपि माणवकेन सदृश इति माणवकसदृशोऽग्निरिति
प्रतीतिः स्यात् । नियमेन तु अग्निसदृशतायामेव प्रतिपत्तिः तदाह---<b>इह तु पुनर्विपरीतम् ।
अतिषैङ्गल्याज्ज्वलनस्योपमानत्वमिति चेत्</b> । उपमीयते येन तदुपमानं अतिपिङ्गलत्वा-
दग्‍नेः तेनैवान्यदुपमीयते न पुनरसावन्येनेति चेत् । उत्तरं---<b>नास्यां कल्पनायां प्रमाण-
मस्ति</b> । यस्यातिशयो गुणः तस्यैवोपमानत्वमिति । नन्वेवमपि अवगतिरस्तु माणवक---
सदृशोऽग्निरिति; भवतु पिङ्गलतावाचक एवाग्निशब्दः तत्राह---<b>यथावगमं हि निमित्तकल्पना
न्याय्या । तन्मूलत्वन्निमित्ताबगतेः</b> । अस्यार्थः---यथाऽभिमतं हि वादिनः तथा
निमित्तकल्पना नास्ति । किन्तु यथावगमं, अवगमलक्षणकार्यनिबन्धनत्वात् निमित्तभावा-
वगतेः । <b>अतो यद्यपि विपरीतोऽर्थः संभवति</b> माणवकसदृशोऽग्निरित्येवंरूपः <b>तथापि
प्रसिद्धप्रतिपक्षत्वान्नात्मानं लभते</b> । प्रतिपक्षस्तस्य अग्निसदृशो माणवक इति प्रसिद्धिः ।
अतो नात्मानं लभते माणवकसदृशोऽग्निरिति । <b>अप्रतिपक्षो1 हि संभवः संभवः</b> । न हि
संभवमात्रेण प्रतिपक्षत्वं, माणवकसदृशोऽग्निरित्यस्य संभवति । <b>तस्मादुपपन्नं प्रयोगप्रत्य-
याभ्यां गौणमुख्याभिधानम्</b> । स्थिते <b>गौणमुख्यत्वे किं मुख्य एवाभिधेये मन्त्राणां
विनियोगः उत गौणेऽपीति युक्तो विचारः । किं तावत्प्राप्तम् ? अविशेषादुभयाभिधानं</b>
गौणस्य च मुख्यस्य च शब्दात्प्रतीयमानतया अविशेषादुभयोः मन्त्राभिधानं युक्तम् ।
तदाह---<b>अग्निर्ज्वलतीत्यपि प्रयोगो दृष्टः अग्निर्माणवक इत्यपि । तस्मान्न</b> विनिगमनायां
<note>(1) G. क्षोऽग्निसंभवः</note>
﻿<pb n="r715"/>
हेतुरस्ति । <b>अत्राभिधीयते</b>---अयमस्ति विनिगमनायां हेतुः <b>मुख्याभिधानशून्यं नास्ति
गौणाभिधानमिति प्रदर्शितम् । तस्मान्मुख्य एव शब्दस्य व्यापारः</b> गौणे त्वर्थादवगतिः ।
भवतु मुख्य एव शब्दव्यापारः तथापि किमित्यत्राह---<b>अभिधानेन च मन्त्रा उपकुर्वन्ति ।
मुख्ये चाभिधानं न गौणे</b> । अतो न मन्त्रविनियोगः । <b>कुतस्तर्हि गौणप्रत्ययः</b> ।
यदि शब्दात् गौणप्रत्ययो न भवति कुतस्तर्हि स इत्यर्थः । उत्तरं---<b>सादृश्यादिति</b> ।
प्रतीतोऽग्‍निः सदृशमुपस्थापयतीत्यर्थः । पूर्वपक्ष्याह---<b>सत्यमुक्तं</b> सादृश्याद्गौणावगतिरिति ।
<b>तत्‍तूपायत्वेन न पुनः निमित्तनिराकरणतयापि1</b> । तथापि निमित्तता न निराकृतेत्यर्थः ।
अतो निमित्तत्वस्योभयत्राविशेषात् गौणेपि मन्त्राणां विनियोगः । राद्धान्ती तु ब्रूते---<b>केन वोक्तं
निमित्तता निराक्रियत इति । मुख्ये</b> प्रथमोपनिपातिनि विनियोगसंभवात <b>न गौणेपि
पाश्चात्ये विनियोगः क्षमः</b> ग्राहकग्रहणमन्त्राम्नामयोः कृतार्थत्वात् <b>इत्येतावदुच्यते यत्र पुनः
मुख्ये</b> विनियोगो <b>न संभवति तत्र गौणेपि विनियोगः</b> । यदि तस्य मुख्ये विनियोगो न
संभवति तस्य गौणे विनियोगः । <b>न तर्हि पूषाद्यनुमन्त्रणादीनां उत्कर्षः</b> प्रकरणे पूष्णो-
ऽभावात् । अन्यत्र पौष्णे कर्मणि सामान्यसंबन्धाभावेन लिङ्गाद्विनियोगानुपपत्तेः । परि-
हरति---<b>समाख्याया विनियुक्तानां</b> अनुमन्त्रणमन्त्र इत्यनया समाख्यया सामान्यानुमन्त्रण-
<note>(1) G. R. करणतयैव</note>
﻿<pb n="r716"/>
संबन्धसिद्धेः <b>लिङ्गान्मुख्य एव</b> प्रकरणान्तरवर्तिनि <b>विनियोगः संभवतीत्युत्कर्षः</b> । उपसंहरति
---<b>तस्मात् मुख्ये यत्र संप्रत्ययः</b> न तत्र गौणेपि मन्त्रेणैव प्रकाशनं कार्यमिति <b>नियमे
प्रमाणमस्ति इति</b> । तदिदं सर्वं <b>किमर्थं मुख्ये प्रत्याययतीत्येवमादिना प्रदर्शितमिति</b> ।</p>
</section>
<section>
<head>वचनात्त्वयथार्थमैन्द्री स्यात् ।</head>
<p><b><q>‘ऐन्द्रया गार्हपत्यमुपतिष्ठते’</q> इत्यत्र संशयः किमैन्द्रेण मन्त्रेण गार्हपत्यस्याभिधानं
कर्तव्यं उतेन्द्रस्येति</b> । अनेन संशयभाष्यगतमुपस्थानपदं व्याख्यातम् । <b>कथं पुनः
गार्हपत्यमुपतिष्ठत इति स्पष्टायां</b> द्वितीयाश्रुतौ संशयः । उत्तरं---<b>मुख्येऽर्थे मन्त्रो
विनियुज्यत इति स्थितमाधस्त्येऽधिकरणे</b> । तेन गार्हपत्योपस्थानं न संभवतीति मन्यते ।
<b>ननु च मुख्यस्यासंभवात् गौणेपि च विनियुज्यत एव । एतदेव न विजानीमः संभवो
विद्यते नेति । ननु <q>“गार्हपत्यमभिधत्त”</q> इति स्पष्टैव श्रुतिः उत्तरं---विनियोज्य-
सामर्थ्यानुसारी विनियोग इति । अनीप्सितार्था द्वितीया भवतीति मतिः</b> । अस्यार्थः
---यद्यत्र शक्‍तं तत्र तत् कारकतया विनियुज्यते । न गार्हपत्याभिधाने समर्थोऽयं मन्त्र इति
<note>(1) P. 752</note>
﻿<pb n="r717"/>
न गार्हिपत्ये विनियोगमर्हतीति अनीप्सितार्था द्वितीया भविष्यति । <b>तथा च स्मर्यते तथा
युक्तं चानीप्सितमिति । अयमेव चास्य विषयो विनियोज्यवशात्</b> विनियोज्यस्य मन्तस्य
सामर्थ्यवशात् गार्हपत्ये विनियोगाभावात् <b>कारकपर्यवसाय्येवैतत्</b> सूत्रम् । परिहारान्तर-
माह---<b>यद्वा गहिपत्यमभ्येत्य अभिधत्ते इति द्वितीयोपपद्यत इति । तस्मादिन्द्राभिधानम्
युक्तं चैतदेवं यदिन्द्राभिधानं अन्यथा हि अलौकिकी अभिधानशक्तिः कल्पनीया । ननु
विनापि शक्तिकल्पनया गौणमभिधानं भविष्यति</b> । तेन गार्हपत्ये विनियोगो निर्वहति ।
परिहरति---<b>नास्ति गौणमभिधानं सिद्धे हि प्रयोगे गौणमभिधानम् न पुनर्गौणात् प्रयोग-
सिद्धिः</b> । यत्र प्रमाणान्तरेण परत्र परशब्दप्रयोगसिद्धिः तत्र गौणमभिधानम् । न पुनः
गौणोऽस्तीत्येतावता प्रयोगः कल्प्यते । <b>न चात्र गार्हपत्ये इन्द्रशब्दप्रयोगोऽन्यतः सिद्धः,
कर्तव्यतोपदेशात्</b> अनेन मन्त्रेणाभिधानं कर्तव्यमित्येवंपरमिदं वाक्यं ऐन्द्रया गार्हपत्य-
मुपतिष्ठत इति, न पुनर्गार्हपत्ये इन्द्रपदं प्रयुक्तमित्येवं परम् । <b>अतो</b> निरपेक्षत्वादभि-
धानवृत्तेः <b>यथाभिधानं विनियोगः । अत्राभिधीयते---गार्हपत्याभिधानमेव कर्तव्यं मन्त्रेण ।
कुतः ? यथोपदेशं हि कार्यं, न यथा कार्यमुपदेशः</b> । अस्यार्थः---उपदेशनिबन्धनं
कार्यं न कार्येऽवगतेऽन्यतः उपदेशवर्णनम् । <b>अतिदेशो हि सः यः</b> कार्यानुरूपः ।
ऐन्द्रया गार्हपत्यमुपतिष्ठत इति चायं उपदेशः । अतः उपदेशात् मार्हपत्याभिधानमेव
﻿<pb n="r718"/>
कार्यमिति मन्यते । <b>ननु च यथाकार्यमुपदेशोऽपीति सप्तमाद्य उक्तम्</b> इत्यनेन
पूर्वापरविरोधमाशङ्कते । परिहरति---<b>विनियोगार्थः तत्र कार्यशब्देनोक्तः न पुनराप्त्यादयः</b>
तेन भिन्नत्वात्कार्यस्य नास्ति विरोधः । सप्तमाद्ये नियोगार्थं कार्यमङ्गीकृत्य कार्यानुगुण उपदेश
उक्तः । इह तु आप्त्यात्मकं कार्यमभिप्रेत्य यथोपदेशं कार्यमुक्तम् । <b>ननु च विनियोग
एव सन्दिह्यते</b> । यदि हि उपदेश एव निश्चितः स्यात् तदा यथोपदेशं कार्यमिति
गार्हपत्योपस्थानं कार्यं निश्चीयेत । न चोपदेशो निश्चितः । <b>किमिति न निश्चित इति चेत् ।
अनीप्सितेपि द्वितीयादर्शनात्</b> । कारकमात्रे द्वितीया दृश्यत इत्यर्थः । परिहरति---<b>किमिदं
अनीप्सितमिति । उत्तरं---तथा युक्‍तं चानीप्सितमिति</b> । राद्धान्ती ब्रूते---सुतरां
तर्हि धात्वर्थे प्रति प्राधान्यम् । यदि हि तथायुक्तसूत्रेण इयं द्वितीया तदा सुतरां घात्वर्था-
पेक्षया साध्यत्वं गार्हपत्यस्य, क्रियाजन्यफलभागिता च प्राधान्यशब्देनोच्यते । <b>अन्यथा हि
तथायोगोऽपि न स्यात्</b> । तथायुक्‍तं चानीप्सितमित्यत्र तथा युक्तशब्देनैवमुच्यते
यथा ईप्सितं क्रियया युक्‍तं क्रियाफलभागितया तथाऽनीप्सितमपि क्रियाफलभागितया क्रियया
युक्‍तं तत्र द्वितीयेति । तत्र यदि गार्हपत्यस्योपस्थानलक्षणफलयोगिता नाङ्गीक्रियते तदा तथायोगो
न स्यात् । ततश्च तेनापि सूत्रेण द्वितीया न भवेत् अतो द्वितीयादर्शनात् गार्हपत्यस्य
क्रियाफलभागिताऽवगम्यते । यद्यनीप्सितस्य प्राधान्यं तदा सुतरामिति यदुक्‍तं तत्रेदानीं
कस्तरबर्थः ? एतावत्तत्र वक्‍तव्यम् धात्वर्थं प्रति प्राधान्यमिति । उत्तरं---<b>अनीप्सितमपि
प्रधानमिति</b> । अस्यार्थः---यद्यप्यनीप्सितता तथापीह प्राधान्यं अन्यत्र ईप्सितत्वे प्राधान्यं
﻿<pb n="r719"/>
अतः सुतरां प्राधान्यमित्युच्यते । <b>ननु चोक्‍तं नादृष्टा शब्दशक्तिः शक्यते कल्पयितुमिति</b> ।
अनेनेदमाह---यद्यप्युपस्थेयता गार्हपत्यस्य गम्यते तथापि मन्त्रस्याशक्तेः तथा विनियोगो न
निर्वहतीति विभक्तिव्यत्ययो वा भवेत् । उपेत्येति वा अध्याह्रियतामिति । अत्र राद्धान्ती
---<b>किमत्रादृष्टं वचनात् दृश्यत एव</b> यदा वचनेनेदं कार्यं अवगतं तदा तद्बलेन यथा
निर्वहति तथा क्रियते । निर्वहति चेदं गौणत्वेनेन्द्रशब्दस्येति नादृष्टकल्पना दोषः
वचनादेव गौणत्वाश्रयणेन शक्तिदर्शनादित्युक्तवात् । पूर्वपक्ष्याह---<b>न वचनात् पदार्थ-
शक्तिः शक्यतेऽवगन्तुमिति</b> । सिद्धरूपायां शक्तौ कार्यैकविषयस्य शब्दस्य प्रामाण्यं
नोपपद्यत इत्यर्थः । यदि शब्दाच्छक्तिर्नावगम्यते <b>कथं तर्हि यागादेर्नियोगार्थसिद्धौ
शक्तिः । उत्तरं---कार्यावगम्यत्वात्</b> । कार्यभूतेन नियोगेन सहान्विताभिधानात्
साधनतया यागादयोऽभिधीयन्ते । न चाशक्तानां तदिति तेषां तत्र शक्तिर्निश्चीयते
<b>इह तु तद्विपरीतम् । यद्यत्रापि प्रतिपत्तव्यमिति वचनं स्यात् भवेत्कार्यदर्शनम्</b> ।
प्रतिपत्तिर्हि कार्यभूता । सा चेत्थं कार्यत्वेनावगम्यते । यदि इन्द्रशब्दात् गार्हपत्यः
प्रत्येतव्य इति वचनं भवेत् एन्द‍यागार्हपत्यमुपतिष्ठत इति <b>इदन्त्वन्यपरं वचनं एन्द्रया गार्हपत्य-
मभिधत्त इति</b> मन्त्रस्य कार्यमाचष्टे न पदस्येत्यर्थः । यदिदमस्माभिरुक्‍तं मन्त्रविनियोग-
परत्वेन पदकार्यप्रतिपादकत्वाभावाद्वचनस्य न वचनात् शक्तिर्दृश्यत इति । <b>तदिदमुक्‍तं
संबन्धस्याशास्त्रहेतुत्वादिति</b> । ननु माभूत शब्दस्य शक्तिः <b>गौणं तर्ह्यभिधानं भविष्यति</b>
परिहरति---<b>ननु प्रयोगसिद्धौ गौणमभिधानमित्युक्तम्</b> । राद्धान्तमाह---<b>अत्रापि कार्य-</b>
<note>(1) G. स्य शास्त्र</note>
﻿<pb n="r720"/>
<b>तया सिद्ध इत्यविशेषः</b>1 अस्यार्थः---अनेन मन्त्रेण येयं गार्हपत्योपस्थापनकार्यशेषता
तयैवेन्द्रशब्दस्य गार्हपत्ये प्रयोगस्सिद्धः । अन्यथा गार्हपत्यः कथमनेन मन्त्रेणाभिधीयत
इत्यर्थात् गौणीवृत्तिः । ननु सूत्रे गुणाद्वेति गोणीवृत्तिरुक्ता, कथं भाष्यकारः2 इन्दतेरैश्वर्य-
कर्मणः’ इत्यादिना यौगिकत्वमाहेति तत्राह-<b>गुण श्रवणं3 प्रदर्शनार्थं सूत्रे इति मत्वा योगा-
द्वेत्युक्‍तं भाष्यकारेण</b> ।</p>
<p><b>तथाऽऽह्वानमपीति चैत्</b> । ननु कथमत्र पूर्वः पक्षः यावता हविष्कृदेहीति त्रिरव-
घ्नन्नाह्वतीत्याह्वाने मन्त्रो विनियुज्यत इति प्रतिभाति इत्यत्राह---<b>अत्राप्यवघ्नन्नाह्वयतीत्या-
ह्वानेन</b> आहूयते अनेनेति व्युत्पत्त्या मन्त्रेणावघातं <b>कुर्यादित्यर्थः</b> । अनेन मन्त्रेणावघातं
कुर्वन्नाह्वयतीत्यर्थः । तेनावघातस्य मन्त्रस्य च संबन्धो विधित्सितः । ननु कथ मन्त्रोऽव-
घातं वक्ति इत्यत्राह---<b>गुणादभिधानं भविष्यति योगाद्वा</b>, हविष्कृत्पत्‍नी तद्गुणयोगात्
अवहन्तिरप्युच्यते । यद्वा हविः करोतीति व्युत्पत्त्या मुख्ययैव बृत्त्या योगादभिधानम् । ननु
चोनेनावघातो नाह्वातुं शक्यते अतः कथमाह्वयतिरित्यत्राह---आह्वयतीत्यप्यनुवादः यो ह्येहीति
ब्रूते स आह्वयत्येव । अप्त्यार्थः---चेतनविषयेप्येतदेवाह्वातुराह्वानं यदेहीति शब्दोच्चारणं,
आहूयमानस्तु आत्मानमवबुध्यतां मा वा । अस्ति चात्र एहीति शब्दप्रयोगः तस्मादाह्वयती-
त्यनुवादः । यदि मन्त्रावघातसंबन्धो हि विधीयते कथं तर्हि त्रिरिति शब्दोऽन्वेति ।
न ह्यविहितस्रिरभ्यासो लभ्यते । विधीयते चेद्वाक्यभेदः । उत्तरं---<b>शाखान्तरे पाठात्</b>
<note>(1) R. &amp; G. इत्यदोषः</note> <note>(2) P. 755</note> <note>(3) R. ग्रहण</note>
﻿<pb n="r721"/>
प्राप्तत्वादयमय्यनुवाद एव । एवं शाखान्तरे त्रिरावृत्तो मन्त्रः पठ्यते । अतोऽप्ययमनु-
वादः । <b>उच्यते---त्रिरित्येतावद्विधीयते अन्यत्सर्वमनूद्यते</b> । अस्यार्थः---आह्वानस्य
मन्त्रस्य चात्र संबन्धः स च मन्त्रो रूपादेवाह्वाने प्राप्‍नोति इति न विधेयः । तथा <q>‘अवघ्नन्ना-
ह्वयति’</q> इत्यत्र अवघातकालोपि प्राप्त एव । कार्यकाल एव हि सहायान्वेषणं प्राप्‍नोति ।
केवलमन्त्रस्य त्रिरावृत्तिः अप्राप्ता सा विधीयते । <b>ननु त्रिरित्यपि शाखान्तरे पाठात् प्राप्तं
न नित्यवत्प्राप्तं, अनियमात्</b> । कथमनियम्ः ? <b>क्वचित् द्विः पट्यते</b> अयं मन्त्रो यतः
तस्मादनियमः । अतोऽवघातादिवन्नियमार्थं वचनम् । उपसंहरति---<b>अतोऽवघ्नन्निति</b>
लक्षणैषा अवघातेन कालो लक्ष्यत इत्यर्थः । ननु चायमेव राद्धान्तरपक्षे दोषः यदुत
लक्षणा; <b>नायं दोषः अन्यतः प्राप्‍तेः</b> । यदा त्रिरिति विधीयते तदा पदान्तरं यथान्वयं
याति तथा वर्णयितव्यम् । तत्रावघ्नन्निति मुख्यया वृत्त्या अन्वयासंभवात् लक्षणाश्रयणमदोषः ।
<b>ननु च प्रवृत्तावघातस्य नैव मन्त्रः प्राप्नोति</b> हविप्कृदाह्वानकालोऽपि नित्यवन्न प्राप्‍नोति ।
तेन सोऽपि[तस्यापि] विधेयतया वाक्यभेदापत्तिरिति । परिहरति---<b>कालस्यान्यतः प्राप्तत्वादिदम-
चोद्यम्</b> । कार्यकाल एव हि सहायान्वेषणेत्युक्तम् । <b>तस्मान्न गौणे विनियोगे
प्रमाणमस्ति</b> । तस्मादयमत्र विचारार्थः---किं काललक्षणाभयात् त्रिरिति पाक्षिकोऽनुवादः
उत नित्यवदन्वितत्रिरभ्यासबलेन काललक्षणा आश्रीयतां इति । पूर्वपक्षवादी वदति---पक्षे
परं शब्दार्थहानात् पक्षिकानुवादः न पुनर्लक्षणेति । राद्धान्ती वदनि---नित्यवदन्वितस्य
पक्षेऽन्वयबाधः प्राप्‍नोति । तस्माद्वरं लक्षणा । तस्यां हि सत्यां सर्वपदानां नित्यवदन्वय
﻿<pb n="r722"/>
इति एवं तावत् गौणपक्षमाश्रित्य राद्धान्तितम् । <b>यदि पुनरयं मन्त्रोऽवघात एव
मुख्यार्थः स्यात् नावघाते लक्षणा कल्पिता भवेत् । शक्यते च हविष्कृच्छब्देन
अवघातो वक्‍तुं पत्‍नीवत्</b> । यथा पत्‍नी यौगिकेन हविष्कृच्छब्देनोच्यते तथा अवघातोऽपि ।
अतो मन्त्रोऽवघाते प्राप्तत्वात् न विधीयते त्रिरावृत्तिरेव केवला विधायिष्यत इति । <b>सत्यं
शक्यते । आह्वानं तु अनन्वितार्थं प्राप्‍नोति</b> । मन्त्रगतमेहीतिपदं२ आह्वानात्मकं
अनन्वितार्थं प्राप्‍नोति । तेन लिङ्गात्तावत् तन्मात्रस्य प्राप्तिर्नास्ति । अथाप्राप्तोऽवघात-
मन्त्रोऽपि विधीयते तत्राह---<b>त्रिरिति च अनियतं त्यात् । तस्माद्वरं लक्षणैव । तया च
लिङ्गमैकान्तिकम्</b> । तथा पत्‍नी हविष्कृदिति शक्या हविष्करणयोगेन वक्‍तुं वाक्‌सादृश्यं च
हविष्कृत उच्यते । तच्च स्‍त्रीत्वेन । तच्च पत्‍न्यां ऐकान्तिकं ३पुलिंङ्गस्यावघातशब्दस्य
दर्शनात् ।</p>
<p><b>तथोत्थानविसर्जने । ननु चोदाहरणान्तरमेवेदं किमत्रातिदिश्यते । न हि अन्य-
त्वादृते सादृश्यमुपपद्यते ।</b> अन्यथा तदेव हि <b>स्यात् इदमस्त्यन्यत्वं पूर्वस्मिन्नधिकरणे</b>
<note>(1) P. 758</note> <note>(2) G. हन्तिपदं</note> <note>(3) G. अनैकान्तिकम्</note>
﻿<pb n="r723"/>
<b>त्रिरित्येतावद्विधीयते अन्यत्सर्वमनूद्यते । इह पुनः कालसंयोगो विधातव्यः अप्राप्ते च
कालसंयोगविधाने लक्षणा न न्याय्येति पूर्वपक्षवादी अधिकरणवैषम्यं मन्यते</b> । अस्यार्थः
-त्रिरित्येतावति विधीयमाने सर्वस्यानूद्यमानत्वात् अवघ्नन्नित्यस्य लक्षणा युक्ता । इह पुनः
कालसंयोगोन प्राप्तः स विघातव्यः । न च विधौ लक्षणा युक्‍तेति विशेषः पूर्वधिकरणादिति ।
<b>राद्धान्ती तु प्रैषार्थानन्वयतुल्यत्वात् तथैवेत्युक्तवान्</b> । यथा पूर्वत्र प्रैषार्थो नान्वीयते तथा-
ऽत्राप्यचेतनत्वात् 2उत्थानविसर्जनयोः प्रैषार्थानन्वयः । ननु विधिवाक्ये मुख्यत्वाश्रयणेन
मन्त्रे किमिति प्रैषार्थो विवक्षितो न भवति । <b>उच्यते---विघिवाक्ये</b> लक्षणयापि हि पदा-
र्थानामशेषाणामन्वयः । मन्त्रे तु सर्वथैव प्रेषार्थोऽन३न्वितः इत्यविवक्षाऽऽश्रयणीयेति ।</p>
<p><b>सूक्‍तवाके च</b> । इह सूक्तवाकेन प्रस्तरं प्रहरतीत्युदाहरणे कि [हरतौ4 सूक्तवाक-
श्चोद्यते उतात्रापि काललक्षणेत्युदाहरणदर्शनेन सशयः समर्थितः । सूक्तवाकेनेति तृतीयया
मुख्यसूक्तवाकशब्दश्रवणात् हरतौ साधनत्वेन सूक्तवाकः चोद्यत इति प्रतीयते । <b>हरतेश्च</b>
प्रहरणमात्रवाचित्वात् न सूक्तवाकः साधनत्वेनैवान्वयं यातीति काललक्षणेति च प्रतिभातीति ।
किं तावद्‍युक्‍तं ? अग्नीदग्‍नीन् विहरेतिवत् अन्यार्थत्वान्मन्त्रस्य यथा प्रैषार्थत्वान्मन्त्रस्योत्थाने न
विनियोगः तथा सूक्तवाकस्य देवताप्रकाशकत्वात् हरतौ च देवताया अनन्वयात् न
विनियोगो युक्तः । अयं चापरो विशेषः यथा तत्र <q>‘अग्‍नीदग्‍नीन् विहर’</q> इत्यनेन शक्यते
उत्थानं वक्‍तुं अग्‍निमिन्धे इत्यनया व्युत्पत्त्या यथाऽग्‍नीच्छब्देनोत्थानं शक्यते वक्‍तुं न तथा
<note>(1) झ. 759</note> <note>(2) G. आहान्</note> <note>(3) G. विवक्षित इत्यर्थः अतो विवक्षा
नाश्रयणीयेति</note> <note>(4) G. हरणे</note>
﻿<pb n="r724"/>
सूक्तवाकेन हरतिः केनचित्प्रकारेणाभिधातुं शक्यते । तस्मात् कालविधिप्रतिपत्तौ च
संभवन्त्यां नार्थकर्म कल्पितं भवति । यदि सूक्तवाको हरतौ साधनत्वेन चोद्यते तदा देवता-
प्रकाशकत्वात् सूक्तवाकस्य देवतायाश्च योगेऽनन्वयात् यागरूपता हरतेरङ्गीकरणीयाः
ततश्चार्थकर्मता । प्रतिपत्तौ च संभवन्त्यां नार्थकर्म कल्पितं भवति ।</p>
<p><b>उपदेशो वा । अत्रोच्यते---नेयं काललक्षणा । किं तर्हि मन्त्रोपदेशोऽयम्</b> ।
अयमाशयः---सूक्तवाकशब्देन मन्त्रविशेषः श्रुत्या उच्यते । कालस्तु लाक्षणिकः । न च
श्रुतिसंभवे लक्षणा न्याय्येति मन्त्र एव करणं विधीयते । <b>ननु चान्यार्थो मन्व इत्युक्‍तं, न
हरतेरभिधातेति । मा भूत् हरतेर्वाचकः हरतिदेवताया वाचको भविष्यति</b> । यद्यपि
न साक्षाद्धरतिं अयं मन्त्रोऽभिधातुं शक्‍नोति तथापि तत्साधनभूतदेवताप्रकाशनद्वारेण
भविष्यति हरणे करणम् । <b>ननु च निर्वृत्तयागदेवतावाचकोऽयं, निवृत्ता ये यागाः तेषां</b>
या देवताः ता एव मन्त्रो वक्ति ततश्चान्यदीयसाधनवचनः कथं हरतिः देवतावाचको भविष्यति ।
<b>न च हरतिर्यजतिः</b> हरणं प्रक्षेपणमात्रमुच्यते न यागः । न चायागे देवता साधनं
भवति । तस्मान्न साधनद्वारेणापि प्रकाशनसंभवः । <b>उच्यते---निर्वृत्तयागदेवता-
वचनत्वेपि</b> तत्संस्कारो यागो <b>भविष्यति पशुपुरोडाशवत्</b> । यथा पशुपुरोडाशः अग्‍नी-
षोमस्मरणार्थः तथाऽयमपि यागः पूर्वयागसंप्रतिपन्नदेवतात्वात देवतास्मरणार्थो भविष्यति ।
<b>ननु चायं हरतिर्न यजतिरित्युक्तम्</b> । तेनायागस्य सतो न देवतासंस्कारार्थत्वं भविष्यति ।
परिहरति---<b>हरतिर्यजतिः मन्त्रसंबन्धात्</b> । तथाहि-स्पष्टेन वाक्येन हरतौ मन्त्रो विनियुज्यत
﻿<pb n="r725"/>
इत्यवगम्यते तेन हरतिरेव यजतिर्भविष्यति । <b>ननु चैवं सति सैव लक्षणा प्राप्‍नोति</b>, यस्या
दृष्टत्वात् पूर्वपक्षपरित्यागः प्रक्षेपमात्रवचनेन हरतिना यजतिर्लक्षणयोपस्थापनीय इति । परिहरति
---<b>न लक्षणा यागे सति हरत्यर्थस्य प्राप्तत्वात् । आलमेतेतिवत्</b> । अस्यार्थः-न
हरतिना यजतिर्लक्ष्यते । किन्तु हरत्यर्थोऽयं यागे सति प्राप्त एवानूद्यते यथा अग्‍नीषोमीयं
पशुमालभेतेत्यालभ्भः । ननु च युक्तं तत्र द्रव्यदेवतासंबन्धेन गागस्य कल्प्यमानत्वात् ।
इह तु यागोपस्थापने न किञ्चित् प्रमाणमस्ति । उच्यते---सूक्तवाकेन प्रस्तरं प्रहरतीति
सूक्तवाकहरणयोः संबन्धोऽवगम्यते । स च संबन्धोऽत्र विधीयते । तेनायमर्थः संपद्यते
तथा यतेत यथा सूक्तवाकहरणयोः संबन्धः संपद्यत इति । तत्र सूक्तवाकेन होमात्मके
यागे देवताप्रकाशनद्वारेण क्रियमाणे भवति सूक्तवाकस्य हरणस्य च क्रियाकारकलक्षणः
संबन्धः । होमात्मकेपि यागे अनुष्ठीयमाने उपाधिभूतः प्रक्षेपः संपद्यते । मन्त्रेण च
देवतामुद्दिश्य होमात्मको यागः शक्यते कर्तुं इति पारम्पर्येणास्ति साध्यसाधनभावः । तस्माद्यथा
द्रव्यदेवतासंबन्धविधानेनार्थाद्यागलाभः तथेहापि मन्त्रहरणसंबन्धविधानेन यागलाभः । तेनैवात्र
पूर्वपक्षसिद्धान्तविरचना---सूक्तवाकस्य हरणे साधकत्वानुपपत्तेः प्रहरणेन होमात्मको यागो
लक्षयितव्यः । न चासौ युक्तः आख्यातार्थे प्रधाने लक्षणाप्रसङ्गात् । वरं सूक्तवाकेन
काल एव लक्ष्यतामिति पूर्वः पक्षः । राद्धान्तस्तु न हरणेन यागो लक्षणीयः संबन्धविधानादेव
होमात्मको यागः कल्प्यतां; तथा सति सर्वपदान्येव श्रौतार्थाति संभविष्यन्तीति । अत्र च
यजत्यात्मकत्वात् हरत्यात्मकत्वं यजतेरेव यदुच्यते तदुपचारेण द्रष्टव्यम् । प्रक्षेपो हि हरणं; न
च यागः प्रक्षेपात्मकः । वस्तुतस्तु होमरूपे योगे उपाधिभूतो हरतिः अर्थप्राप्त इति । एवं च
सति <q>‘इदं हविरजुषत अवीवृघत, अयं यजमान आयुराशास्ते’</q> इत्युपपन्नार्थः मन्त्रो भविष्यति ।
<b>अन्यथा हि वृत्तमिदमा(न) निर्देश्यं स्यात्</b> । पूर्वपक्षे हि वृत्तं हविः सूक्तवाकेन कीर्तनी-
यम् । तत्र सन्निहिताभिधायक इदंशब्दो नोपपद्यते । राद्धान्ते तु वर्तमानं प्रस्तराख्यं हविरुच्यत
इति युक्तः इदमा निर्देशः । <b>आशास्त इति च भूतनिर्देशः</b> पूर्वपक्षे सूक्तवाकस्य कर्मान्तरा-
﻿<pb n="r726"/>
संबन्धात् वृत्तकर्मगतैवाशीरुच्यते । तत्र वर्तमाननिर्देशो नोपपद्यते । राद्धान्ते तु
कर्मान्तरगता वर्तमा(ने)नैवाशीरुच्यत इति नानुपपन्नं किञ्चित् । उपसंहरति---<b>तस्मात् सुष्ठु</b>
शोभनं <b>उच्यते हरतिर्यजतिरिति</b> । एष चोपचारवादो भाष्यकारस्येति मन्तव्यम् ।
<b>यदुक्‍तं प्रतिपत्तौ संभवन्त्यां नार्थकर्म न्याय्यमिति</b> । भाष्यकारेण <b>स्विष्टकृद्वदविरोधो
भविष्यतीत्युक्तम्</b> । यथा स्विष्टकृति द्रव्यमपि प्रतिपाद्यते देवताश्चेष्टाः स्मर्यन्ते तथेहापि
प्रस्तरश्च प्रतिपाद्यते देवताश्चेष्टाः स्मृता भवन्ति यागेपि सतीति नास्ति विरोधः प्रस्तरमिति
द्वितीयायाः प्रहरणस्य च प्रहार्यप्रधानतयेति ।</p>
<p><b>कृत्स्‍नोपदेशात् । स्थितं तावत् वचनाद्धरतिर्यजतिः सूक्तवाकमन्त्रस्थेति ।
इदमिदानीं चिन्त्यते---किं सकलस्य सूक्‍तवाकस्य पौर्णमास्याममावास्यायां च प्रयोगः
उत देवतापदविभागेनेति</b> । अनेनावान्तरसङ्गतिमाह संशयं च पूर्वपक्षाभावेनाक्षेप्तुं
अनुभाषते । स्थिते हि वाक्येन प्रहरणे सूक्‍तवाकस्य विनियोगे पूर्वपक्षाशङ्का नान्यथा ।
आक्षेपमाह---<b>ननु चिन्तेयं नोपपद्यते स्थितमर्थैकत्वादेकवाक्यत्वम् । न चात्र प्रधान-
देवतापदानां प्रश्‍लिष्टपठितानामत्र अथैकत्वं संभवति । नापि विभज्यमानसाकाङ्क्षत्वम्</b> ।
<note>(1) P. 764</note>
﻿<pb n="r727"/>
<b>तस्माद्भिन्नान्येतानि</b> वाक्यानि <b>भिन्नानां चैकवचननिर्देशे सति कथं कृत्स्नः प्रयोग
आशङ्क्यते</b> । अस्यार्थः-प्रश्‍लिष्टपरिपठितानां मन्त्राणामर्थैकत्वात विभागे साकाङ्क्षत्वात्
एकवाक्यत्वमुक्‍तम् । न चात्र प्रधानदेवतापदानामर्थैकत्वम् । न च विभागे साकाङ्क्षता ।
अतो भिन्नान्येवैतानि वाक्यानि । भिन्नेषु वाक्येषु एकवचनान्तेन शब्देन एकस्यैव वाक्यस्य
विनियोगो न सर्वेषां एकवचनविरोधात् यथा पशुनेत्येक एव पशुर्गृह्यते । अतः सकलमन्त्र-
प्रयोगाशङ्का नोपपद्यते । यथा आग्नेय्या आग्नीध्रमुपतिष्ठते इत्यत्र <b>आग्‍नेच्येत्युक्‍ते न कृत्स्ना
आग्नेय्यः प्रयोक्तव्या इत्याशङ्का भवति । मुख्ये च संभवति न गौणे विनियोग इत्यपि
स्थितम्</b> । यदि सकलस्योभयत्र विनियोगः स्यात् तदा <b>उभयदेवतावाचिनां पदानां</b> परस्परं
उभयत्र गौणार्थता <b>स्यात्</b> । न च मुख्येनैव <b>विनियोगेन मन्त्रे</b> कृतार्थेपि गौणे विनियोग
इत्यपि स्थितं गौणमुख्याधिकरणे । अतो विभज्यैव विनियोगो युक्तः । <b>उच्यते---यथाह
भवान्, किन्तु पूर्वपक्षवादी मन्यते । सूक्‍तवाको वर्तत इति वाक्यसमूहे एकवचन-
मिदम् । एवमत्रापि सृक्‍तवाकेनेति समूहगतमेवेदमेकवचनम् । अतः समूह एवात्र
करणम्</b> । अस्यार्थः-सूक्‍तवाको वर्तत इति सकले मन्त्रे पठ्यमाने अध्येतॄणामध्यापकानां
श्रोतृणां च [आ]यत एव लोके व्यपदेशः । सस चाभिन्नवाक्याभिप्रायेण । अन्यथा बहुवचन-
प्रसङ्गात् । तस्मादेकवचनदर्शनादवगच्छामः समूह एव सूक्‍तवाकशब्द इति । एवं च
सूक्तवाकेन प्रस्तरं प्रहरतीत्यत्रापि समूह एव विनियुक्‍त इति कृत्स्न एवोभयत्र
प्रयोज्यः ।</p>
﻿<pb n="r728"/>
<p><b>ननु च समूहस्यैकार्थता न संभवति</b> न भिन्नदेवतावाचिनां पदानामेकार्थभावः
संभवतीत्यर्थः । परिहरति---<b>वचनात् कल्प्यते यथोत्तमे प्रयाजे</b> । अस्यार्थः ---यथा
उत्तमे प्रयाजे, उत्तमशब्दः स्वभावात् त्रिप्रभृतीनामन्त्यमाह । तेन स्वाहाकारे यथा नाना-
देवतावाचिनामपि पदानामेकार्थभावः तथेहाषि वचनात् कल्प्यत <b>इतीमामाशङ्कां निवर्तयितुं
इदमधिकरणम् । कृतः पूर्वपक्षः । इदानीं राद्धान्तोऽभिधीयते । नात्र समूहविनियोगे
प्रमाणमस्ति । कुतः ? सूक्‍तवाको वर्तत इत्यन्यथाप्येकवचनोपपत्तेः</b> । अस्यार्थः
-सूक्तमनेनोच्यत इति सूक्‍तवाकशब्देन वाक्यमुच्यते वाक्येन हि सूक्तमुच्यते न वाक्यसमूहेन,
तस्माद्वाक्यमेव सूक्तवाकः । भिन्नानि चैतानि वाक्यानि । तस्मादेकवचनश्रवणात् न
सकलस्य विनियोगः । कथं तर्हि सूक्तवाको वर्तत इति सकल एकवचनमुपपद्यत इति ।
<b>एकाभिधानाद्धि पाठकानां सूक्तबाको नर्तत इति युज्यतेऽभिधानम्</b> । सर्वाण्यपि तानि
सूक्तमेकं वदन्ति । तेन तदेकत्वात् कारकरूपतामेवाश्रित्य बहुष्वप्येकवचनप्रयोगो न
विरुध्यते यथा पदं वाक्यमिति बहुष्वपि वर्णेषु पदेषु च एककार्यनिबन्घनः एकवचनप्रयोगः
<b>इह पुनः सूक्तवाकेन प्रस्तरं प्रहरतीति न लिङ्गबाधेनैकवाक्यत्वं कल्पयितुं शक्यं यथा-
लिङ्गं विनियोगोपपत्तेः</b> । येन ह्येकमिदं वाक्यं प्रस्तरप्रहरणे विनियुज्यत इत्याश्रीयते
तेनापि भिन्नदेवतावाचिनां पदानां स्वसामर्थ्यबाधेनैकार्थत्वं कल्पयितव्यम् । तच्चानुपपन्नम् ।
यथालिङ्गमपि विनियोगोपपत्तेः । <b>तस्मात् सर्वेषां सूक्तवाकवचनेन विशेषाग्रहणात् येन</b>
﻿<pb n="r729"/>
<b>केनचित् सूक्तवाकेन</b> कृते प्रहरणे कृतं भवति <b>सूक्तवाकेन प्रस्तरं प्रहरतीति</b> यथा-
चोदितानुष्ठानम् । ननु भाष्यकारेण दर्शपूर्णमाससमुदाये सूक्तवाकसमुदायविनियोगात्
विभगय विनियोगो भवतीति राद्धान्तोपक्रमे किमिति दर्शितं यदि पूर्वोक्तो राद्धान्तमार्गः इत्या-
शङ्क्याह---<b>समुदायाभिप्रायस्तु हेयतयोपन्यस्तः</b> । राद्धान्तामासनिराकरणायेदमुक्त-
मित्यर्थः ।</p>
<p><b>लिङ्गक्रमसमाख्यानात् । आधस्त्ये अधिकरणे उक्तं---प्रकरणात् प्रत्येकं शेषत्वे
प्राप्ते लिङ्गाद्विभाग इति इदानीं प्रकरणात् यद्बलीयः तन्नितरां क्रमसमाख्याभ्यां बलीयत इति
पूर्वपक्षवादी मन्यते</b> । अनेनावान्तरसङ्गतिमाह । <b>लिङ्गाच्छेबत्वे अतन्त्रे क्रमसमाख्ये</b> ।
लिङ्गेन मन्त्रस्य शेषत्वे संभवति क्रमः समाख्या च कारणमेव न भवतीति न विशेषोपसंहारः ।
तस्माद्यावदैन्द्रेाग्नकर्म मन्त्रस्य विनियोगः । <b>ननु च लिङ्गं नैव केवलं विनियोजकमिति
राद्धान्ते वक्ष्यते</b> यदि हि केवलं लिङ्ग विनियोजकं स्यात् तदा क्रमसमाख्यानिरपेक्षं
सर्वत्र विनियुञ्जीत । न चैवमिष्यते । तत्कर्थ सर्वत्र विनियोजकाशङ्का । <b>विनियोज-
कत्वे च बलाबलम्</b> । अस्यार्थ---स्थिते विनियोजकत्वे क्रमस्य समाख्यायाश्च लिङ्गेन सह
<note>(1) P. 722</note>
﻿<pb n="r730"/>
बलाबलचिन्ता न चाद्यापि तयोः विनियोजकत्वमुक्तम् । तेन नेदमधिकरणमारब्धुमधुनोचितम् ।
<b>किमर्थं च प्राक् श्रुतिलिङ्गाधिकरणात् बलाबलचिन्ता । अत्राभिधीयते---नैवेयं बला-
बलचिन्ता</b> । यदि बलाबलचिन्ता स्यात् तदा स्यादेव पूर्वोक्तदोषः । न त्वेषा बलाबल-
चिन्ता । <b>किन्तु सापेक्षं लिङ्गं विनियोजकं इत्यत्र प्रतिपाद्यते</b> । तर्हि निरपेक्षं लिङ्गं
विनियोजकमिति पूर्वपक्षेण भवितव्यम् । न चायं पूर्वपक्षो युक्तः । सामर्थ्यमात्रस्य
विनियोजकत्वानुपपत्तेः । इदमनेन कर्तव्यमिति न सामर्थ्यमात्रात् ज्ञानमुत्पद्यते । तदिद-
माह---<b>कथं तर्हि पूर्वः पक्षः</b> । उत्तरं---<b>लिङ्गमपि श्रुत्यादिवत् प्रमाणान्तरनिरपेक्षमिति
बलाबलसूत्रे</b> <q>‘श्रुतिलिङ्गवाक्यप्रकरणस्थानसमाख्यानां समवाये’</q> इत्यत्रानुक्रमात् भ्राग्यतः
<b>पूर्वपक्षोऽयम्</b>। तुल्यवदनुक्रमणात् कस्यचिदियमाशङ्का श्रुत्यादिवन्निरपेक्षं लिङ्गमिति ।
<b>राद्धान्तस्तु---सामान्यसंबन्धे</b> <q>‘अनेन मन्त्रेणेदं कर्तव्यं’</q> इत्येवं रूपे प्रमाणान्तरावसिते
सति <b>शेषिविशेषे लिङ्गं विनियोजकमिति । यथा च लिङ्गं न केवलं विनियोजकं तथा
श्रुतिलिङ्गाधिकरणे निपुणतरमुपपादयिष्याम्ः</b> । एतच्च भाष्यकारायमाणो <b>निबन्धकार</b>
आह-यतः सापेक्षं लिङ्गं विनियोजकं <b>अतः क्रमसहितं</b> समाख्यासहितं च <b>विनियोजकमिति</b> ।
ननु च समाख्यानमात्रादपि प्रकृतमुदाहरणं सिद्ध‍यति । तथा हि---काम्ययाज्यानुवाक्या-
काण्डमिति समाख्यायां सत्यां काम्यायामिष्टौ याज्याकार्ये विनियोगः सिद्धयति । <b>ननु चैक</b>-
﻿<pb n="r731"/>
स्मिन्नपि कर्मणि अनेकयाज्यानुवाक्यायुगलस्य विनियोजकत्वं स्यात् । तथा द्वितीयेऽपि
कर्मणि प्रथमपठितस्य युगलस्य विनियोगः । नैतदेवम् । एकेन युगलेन कर्मणां कृतार्थत्वात्
नानेकयुगलविनियोगे प्रमाणमस्ति । तेनैकेनैवैकत्र भवितव्यम् । तत्र विनापि लिङ्गं
क्रमाख्येन प्रमाणेन प्रथमपठिते कर्मणि प्रथमस्यैव विनियोगो भविष्यति, प्राथम्यात । अने-
नैव न्यायेन द्वितीये द्वितीयस्य विनियोग इति । तथा लिङ्गक्रमादप्ययमर्थो लभ्यते तत्र
क्रमेण संबन्धे सति लिङ्गेन याज्याकार्ये विनियोगसिद्धेः । न च सामिधेनीकार्ये विनियोगः
शङ्कनीयः, ऐन्द्राग्नत्वादासां ऋचां आग्नेयत्वाच्च सामिधेनीनाम् । तस्मात् किमर्थं लिङ्गक्रम-
समाख्यानादिति ? लिङ्गक्रमात् समाख्यानादिति च उभयं सहितमुक्‍तं यावता एकमेवोच्य-
तामित्याशङ्क्याह---<b>उभयप्रमाणसाहित्ये च प्रयोजनमुक्‍तं भाष्ये</b> । तद्यथा 2यदि
लिङ्गक्रमादित्येतावदुच्येत तदा पाथिकृतीये कर्मण्याग्‍नेयस्य युगलत्य सामिधेनीकार्येऽपि
विनियोगः स्यात्” । तथाहि तद्‌युगलं अग्निदेवताके पाथिकृतीये कर्मणि याज्याकार्ये3पर्याप्तं
सामिधेनीकार्येऽपि स्यात् । आग्‍नेय्यो हि सामिधेन्यः तस्माद्याज्याकार्य एव विनियोगो
यथा स्यादिति वक्तव्यं समाख्यानादिति । नन्वेवं तर्हि तदेवास्तु किं लिङ्गक्रमादित्यनेन ?
उच्यते । काम्ययाज्यानूवाक्याकाण्डमिति या समाख्या तया याज्याकार्ये विनियोगो भवेत् ।
अत पुनः निर्वृत्ते याज्याकार्ये लिङ्गक्रमात सामिधेनीकार्ये विनियोगस्सिद्धो भवति । समाख्या तु
काम्ययागसंबन्धमात्रहेतुतया आदरणीयेत्यतः एतदवस्थितं यत्र लिङ्गक्रमानुगुणा समाख्या तत्र
तद्वशेन लिङ्गक्रमविनियोगः संभवति । यत्र पुनः समाख्यां लिङ्गक्रमविनियोगविरोधिनी तत्र
तद्वशेन सामान्यसंबन्धमात्रपरेति वर्ण्यत इति ।</p>
<p><b>अधिकारे च</b> । अत्र भाष्यम्---किं प्रकृताभिः लिङ्गवतीभिरुपस्थातव्यम्; उत
उत दाशतयीभ्यः एवंलिङ्गा आगमयितव्याः इति । तत्र दाशतयीग्रहणं न प्रकृतत्यागाय
<note>(1) P. 773</note> <note>(2) P. 772</note> <note>(3) R. याज्याभावे</note>
﻿<pb n="r732"/>
किन्तु विप्रतिपन्नत्वेनोपादानायेति मत्वा संशयं कुर्वन्नाह---<b>आग्‍नेय्या आग्नीध्रमुपतिष्ठत
इत्येवमादिषु लिङ्गनिर्देशेषु किं यावल्लिङ्गं ग्रहीतव्या उत प्रकृतानां ग्रहणमिति । तत्र
पूर्वपक्षवादी विधेयस्य प्रकृताभिधानसामर्थ्यं न संभवतीति मन्वानो यावल्लिङ्गग्रहण-
मित्याह</b> । का पुनर्युक्तिः विधेयस्य प्रकृताभिवानसामर्थ्यं न संभवतीति तत्राह---<b>उद्देश्यपदं
हि प्रकृतापेक्षं भवति न पुनर्विधेयार्थसमर्पकमपि । किमिति ? उद्देश्यत्वं हि नाम
प्रयोजनवदर्थता</b> । प्रयोजनवांश्चासौ अर्थश्चेति प्रयोजनवदर्थः तस्य भावः तत्ता प्रयोजन-
वानर्थः उद्देश्यो भवतीत्यर्थः । <b>न च सामान्यं प्रयोजनवद्भवति</b> न व्रीह्यादिसामान्यं
प्रयोजनवद्भवति <b>उपात्तविषयत्वात् प्रयोजनवत्तायाः</b> । य एवोपात्तो विशेषः स एव
प्रयोजनवत्ताया विषयः । स एव प्रयोजनवानित्यर्थः । भवत्वेवं तथापि सामान्यं प्रयोजनवदेव
तस्यैव विनियोगात् विनियुक्तस्य चोपादानात् । तदाह---<b>ननु च सामान्यमेवोपादीयते</b> ।
परिहरति---1<b>नापरिमितस्योपादानं संभवति</b> । सामान्यं हि अपरिमितं भवति ।
न चापरिमितोऽर्थः उपादातुं शक्यते <b>तस्माल्लक्षणतयैव तत्र सामान्यम्</b> उपात्तविशेषोप-
लक्षणतयैव तत्रोद्देश्यप्रयोगे सामान्यम् । <b>यथोक्‍तं ग्रहाधिकरणे विधेयं पुनः सपरिमाणं
सङ्ख्यादिसहितं शब्दादेवावगम्यते अन्यतोऽनवगमादिति पूर्वः पक्षः</b> । आग्‍नेयीमात्र-
<note>(1) G. नातिरिक्तस्य</note>
﻿<pb n="r733"/>
स्यापि विनियोगे न कश्चिद्विरोधः । तेन किमिति सामान्यवचनश्शब्दो विशेषेऽवस्थाप्यत
इति । अतः प्रकृतमप्रकृतं च यावल्लिङ्गं मन्त्रजातं विधेयम् । कथं तर्हि भाष्यकारो
दाशतयीभ्य आगमयितव्या इत्याह नन्वेवमेव वक्तव्यं यावल्लिङ्गं विधेयमिति तत्राह
---<b>किं प्रकृताभिर्लिङ्गवतीभिरुपस्थातव्यं उत दाशतयीभ्वः एवंलिङ्गा आगमयितव्या इति
दाशतयीग्रहणं न प्रकृतप्रतिपक्षतया</b> । प्रकृतत्यागाय न दाशतयीग्रहणं किन्तु विप्रति-
पन्नत्वात् तेषां तदेवोक्तम् । <b>एतदुक्तं भवति भाष्ये किं यावल्लिङ्गं ग्रहीतव्या उत
प्रकृता एवैवं लिङ्गा इति</b> । अत्र भाष्यं---उपदिष्टोपदेशो ह्येवंजातीयकस्य न न्याय्य”
इति । तदयुक्तम् । उपदिष्टा ऋचस्तत्र तत्रोपदिश्यन्ते विनियोगविधिभेदे च कथमन्याय्यता
अनेनाभिप्रायेणाह---<b>किमिदमुपदिष्टोपदेशो न न्याय्य इति</b> । उत्तरं---<b>इदमिदं उपदिष्ट-
तैव हि तस्य विशेषः न चासौ विधेयाङ्गमित्युक्तम्</b> । अस्यार्थः---येन हि प्रकृतानामेव
विनियोग इत्याश्रितं तेनैवं वक्‍तव्यं उपदेशेन विशिष्टा विधीयन्ते इति । उपदेशेन यदि
विशिष्टा विधीयन्ते तदा प्रकृतता लभ्यते । न चासावुपदेशो विधेयाङ्गं, न विधेयमुपलक्षयितु-
मसावुपदेशः किन्तु विधातुमेवेत्युक्तम् । अभिधानात्तु यत् प्रकृतत्वं तत्‍तुल्यं तदाह---<b>प्रकृतत्वं
पुनरभिधानात् तुल्यम्</b> । अत्र भाष्यमाह---विरोधे सति प्रकरणं लिङ्गेन बाध्यते
<note>(1) P. 774</note> <note>(2) P. 775</note>
﻿<pb n="r734"/>
न चैतयोर्विरोध इति तदनुपपन्नं, यतोऽस्त्येवात्र विरोधः लिङ्गेन हि अप्रकृतानामपि विनियोगः
प्रतिभाति । प्रकरणेन तु न विनियोगस्तासामुपपद्यत इत्यनेनाभिप्रायेण पृच्छति---<b>कोऽभि-
पाय इति</b> । उत्तरं---<b>अयमभिप्रायः-प्रकृतेपि गृह्यमाणे अभिहित एवार्थो ग्रहीतव्यः यथा
एकस्यामपि गव्युपादीयमाने चरितार्थैव गामालभेतेति श्रुतिः</b> । तेन प्रकृतग्रहणेपि
लिङ्गार्थोऽनुगृहीत एवेति नास्ति विरोधः । 1<q>“नैतदेवं”</q> इत्यादिभाष्यं व्याचष्टे---<b>नात्र लिङ्ग-
वत्ता शब्दार्थ इति मन्यते</b> यथा गवादेराकृतिरर्थः तस्याश्च साधनभावः । स चैक-
स्मिन्नपि गव्युपादीयमाने कृत एव । इह तु लिङ्गोपलक्षितव्यक्तयो विनियुज्यन्ते । तेनास्ति
विरोधः इति । अत्र भाष्यं---2<q>“उच्यते । लिङ्गवत्ताऽनेन”</q> इत्यादि तदनुपपन्नम् । न
हि उपस्थानं लिङ्गवत्ताया अनुग्रहाय अपि तु आग्नीध्रप्रकाशनाय । अतः कथमेतदित्यत्राह
---<b>तल्लिङ्गवत्ताऽनेनेति हेयतयाऽस्य पक्षस्योपन्यासः</b> । एतदुक्‍तं भवति---यद्ययं स्थायी
पक्षः स्यात् तदा अत्र यथास्थितं वस्तूच्येत । हेये त्वस्मिन् पक्षे अपसिद्धान्ताभिधानमपि न
दोषः ।</p>
<p><q>“दाशतय्यां पुनः मन्त्रव्यक्तौ”</q>3 इत्यादिभाष्यम् । तदनुपपन्नमिव प्रतिभाति यस्मात
पूर्वपक्षेपि दाशतय्यां मन्त्रव्यक्तावुपादीयमानायां नैव प्रकृतमन्त्रप्रतीतिर्बाध्यते । तल्लिङ्गवतीनां
सर्वासामेव ग्रहणमिति पूर्वपक्षकरणात् इत्याशङ्क्य व्याचष्टे---<b>दाशतय्यां पुनः मन्त्रव्यक्ताविति
प्रकृत एव संपन्ने लिङ्गार्थे निष्प्रमाणकः प्रकृतबाध इति मन्यते</b> । अस्यार्थः---लिङ्गस्य
<note>(1) P. 775</note> <note>(2) P. 776</note> <note>(3) P. 776</note>
﻿<pb n="r735"/>
ह्येतत्सामर्थ्यं यत् लिङ्गवती मन्त्रव्यक्तिः विनियोज्येति । सा च प्रकरणवशेन प्रकृतैव ग्राह्येति
प्रतिभाति । तत्र यदिं दाशतय्यपि मन्त्रव्यक्‍तिः प्रतिगृह्येत प्रकृतैव मन्त्रव्यक्‍तिर्ग्राह्येति
प्रतीतिरपबाधिका स्यात् । बाधश्च निष्प्रमाणकः । अपरमपि भाष्यम्---1<q>“लिङ्गजनितस्तु
प्रत्ययः”</q> इत्यादि तदाक्षिपति---<b>लिङ्गार्थसंपत्तौ सत्यां कोऽयं मिथ्याभावः</b> यदि लिङ्गार्थ-
स्त्यज्येत स्याल्लिङ्गजनितस्य प्रत्ययस्य मिथ्याभावः प्रकृतग्रहणे तु संपन्न एव लिङ्गार्थः ।
समाधत्ते---<b>अयमभिप्रायः---नायं सामान्योपसंहारार्थः शब्द इति स्वर्गकामो यजेतेतिवत् न
2संपत्त्यान्यप्रयोगार्होऽपि शास्त्रार्थः पर्यवसित इति शक्यते वक्‍तुम्</b> । अस्यार्थः---योऽय-
माग्‍नेयीशब्दः नासौ सामान्योपसंहारार्थः सामान्यं लिङ्गवत्त्वं तत् प्रकृते उपसंह्नियतामिति
नैवमर्थः । किं तर्हि या एवंलिङ्गा3मन्त्रव्यक्तिः तस्या विनियोगः स्यादित्येवमर्थः ।
ततश्च यथा स्वर्गकामो यजेतेति शास्त्रार्थः पुरुषान्तरप्रयोगार्होऽपि केनचिदुद्दिष्टमित्येतावता
शास्त्रार्थसंपत्त्या पर्यवसित इति न शक्यते वक्‍तुं सर्वस्वर्गकामिव्याप्यत्वात् । तथा अयमपि
सर्वलिङ्गवन्मन्त्रव्यापित्वात् । अतः प्रकृतमात्रग्रहणे भवत्येव लिङ्गजनितस्य प्रत्ययस्याशेष-
मन्त्रविनियोगविषयस्य मिथ्याभाव इति । ननु च <q>“4व्यक्तिरपदार्थ”</q> इति भाष्यम्---तदनुपपन्नं
यद्यपि व्यक्तिरपदार्थः तथापि कथं प्रकृतानामेव ग्रहणं इत्याशङ्क्य व्याचष्टे---<b>ननु व्यक्तिरपदार्थ
इति सामान्योपसंहृतिरेवोपन्यस्त</b> । प्रकरणवशेन प्रकृत एव मन्त्रे सामान्यमुपसंह्नियत
इत्यर्थः । <q>‘एतदेव’</q> इति भाष्मम् । तस्यार्थः---न लिङ्गवत्ता शब्दार्थो भवतीति । तदुपपादयति
---<b>एतदेव न विजानीम इति प्रत्ययार्थप्रधानत्वात् तद्धितान्तानां न तद्वत्ता अङ्गमिति</b>
<note>(1) P. 776</note> <note>(2) G. संपदा</note> <note>(3) R. मन्त्रलिङ्गा</note> <note>(4) P. 776</note>
﻿<pb n="r736"/>
मन्यते । <q>‘सास्य देवता’</q> इत्यधिकारे अग्‍नेर्ढक इति ढक्‌प्रत्ययः तद्धितः अग्निशब्दात्
अग्‍निरस्य देवतेत्यर्थे विहितः । तेन यस्याग्‍निः देवता मन्त्रस्य स आग्‍नेयशब्देनोच्यते ।
न पुनरस्यान्यार्थाभिधानसामर्थ्ययोगिता । यश्च अस्य शब्दार्थः तस्य विनियोगोऽवगतः
मन्त्रश्चास्यार्थः तेन मन्त्रः अङ्गं न तद्वत्ता । <b>तस्मात् न प्रकृतोपसंहारार्थं</b> न
प्रकृतविनियोगार्थमिदं शास्‍त्रं---आग्‍नेय्याऽऽग्‍नीध्रमुपतिष्ठत इति । 1“नन्वेतदुक्‍तं कार्यान्तरे
प्रकृतस्योपदेश’ इत्यादिभाष्यम् । तदनर्थकं प्रतिभाति पूर्वमप्यस्यार्थस्योक्तत्वात् । अथ
पूर्वोक्तमपि परिहर्तुमुपन्यस्यते तन्न, परिहारादर्शनात् । अथोच्येत <q>“अनन्तरमेवोच्यत”</q>
इत्यादिना परिहारो दत्त इति । तन्न । न हि लिङ्गवन्मात्रग्रहणादुपदिष्टोपदेशः परिहृतो
भवति । तस्मादनर्थकमित्येतदेवमाशङ्क्याह---<b>नन्वेतदुक्‍तं कार्यान्तरे प्रकृतस्योपदेशात्
नासावर्थान्तरे उपदेक्ष्यत इत्युपदिष्टोपदेशपरिहारायायमुपन्यासः</b> । परिहाराभावान्न
परिहारार्थ इति मन्वानः पृच्छति---<b>किमितीति । लिङ्गवन्मात्रग्रहणादिति दर्शितम्</b> । अस्यार्थः-
लिङ्गेनोपलक्षितानां मन्त्राणां ग्रहणाद्धेतोः उपदिष्टोपदेशपरिहारोऽयमिति दर्शितं भाष्ये । कथं
पुनः परिहृत इत्यत्राह---<b>नात्र उपदिष्टता हेतुः</b> । मन्त्रग्रहणे हि यद्‌युपदिष्टता हेतुः स्यात्
तदा उपदिष्टेनैव रूपेण विनियोगो वक्तव्यः । स च विनियुक्तविनियोगविरोधान्न न्याय्यः ।
यदा पुनः उपदेशानन्तरापेक्षेण लिङ्गेनोपलक्षणेन विनियोगः तदा न किञ्चित् दुष्यतीति,
<b>ननु चैवं सति प्रकृतबाधः</b> प्रकरणबलेन प्रकृता एव ग्राह्या इति येयं प्रतीतिः तस्या बाधः
उत्तरं---<b>भवत्वभिधानात् प्रकृतबाधो न दोषः</b> श्रुतिबलेन प्रकृतबाधो भवन्नपि न दोषः ।
<note>(P.) 777</note>
﻿<pb n="r737"/>
<q>“2अपि च न लिङ्गं प्रकरणं वाऽनुग्रहीतव्यं”</q> इत्यादि भाष्यम् । तस्यार्थः---न प्रकरणानु-
ग्रहायानुष्ठानं, किं तर्हि प्रकृतस्य फलवत्त्वात् सर्वाश्च मन्त्रव्यक्तयो विनियोगेन फलवत्य इति
सर्वासामेव ग्रहणमिति । इममस्य भाष्यस्यार्थं व्याचष्टे---<b>अपि च न लिङ्गं प्रकरणं
वाऽनुग्रहीतव्यमिति नानुग्रहार्था शास्त्रार्थोपसंहृतिरिति</b> यदुक्‍तं तदिदं क्‍वचिदप्यनु-
ग्रहात् शास्‍त्रोपसंहृतिर्नास्ति स्वर्गकामादिवदिति ।</p>
<p><b>तदाख्यो वा प्रकरणोपपत्तिभ्याम् । अत्रोच्यते । राद्धान्ती तु प्रकृतेपि विधेयः
प्रत्ययो</b> विनियोगप्रत्ययः <b>नैव न घटते</b> अपि तु घटत <b>एव इति मन्वानः प्रकृतस्यैव
ग्रहणमित्युक्तवान्</b> । अस्यार्थः---यदि विनियुक्तविनियोगविरोधेन प्रकृते विधेयप्रत्ययो न
घटते । अतो विनियुक्तविनियोगबाधकपरिहाराय लिङ्गवन्मन्त्रो विनियुज्यते । यतस्तु खलु
प्रकृतेपि विनियुज्यमाने विधेयप्रत्ययो घटते अतः प्रकृतत्यागे प्रमाणाभावात् प्रकृतस्यैव ग्रहण-
मिति । ननु यद्‌युपदिष्टत्वेनोपदेशो भवति तत्र प्रकृतमात्रग्रहणम् । उपदिष्टत्वेन
चोपदेशे दुष्परिहरो विनियुक्तविनियोगविरोधदोषः । अनेनाभिप्रायेणाह---<b>कथमिति</b> ।
उत्तरं---<b>उद्देश्यत्वं हि प्रयोजनवतो भवति</b> । यत्र ह्युद्देश्यता तत्रोपदिष्टेनैव रूपेण
ग्रहणम् । इह तु विधेयत्वान्न कार्यान्तरसंबन्ध उपकरोति । तस्मात् कार्यान्तरविनियोग-
निरपेक्षेण रूपेणोपादानात् प्रकृतानामपि विनियोगे नास्ति विनियुक्तविनियोगविरोधः । तदाह
<note>(1) P. 778</note> <note>(2) P. 778</note>
﻿<pb n="r738"/>
---1<b>प्रकृतत्वं पुनः विधेयेपि प्रकृतप्रत्ययं नैव बाधते</b> । यथा उद्देश्ये प्रकृतप्रत्ययं नैव
बाधते तथा विधेयेपि नैव बाधते कार्यान्तरविनियुक्तत्वं हि बाधकं न प्रकृत[त्व]मात्रं,
अविरोधात् । प्रकृतप्रत्यय एव तर्हि कुत इत्यत्राह---<b>न हि सन्निहिते विशेषे सामान्यशब्दः
तमतिवर्तते नीलोत्पलमितिवत् गामानयेतिबद्वा</b> सामान्येनोपाधिनाशब्दः सामान्यशब्दः
विशेषवर्ती सन्निहिते विशेष सन्निहितं विशेषं नातिवर्तते सामान्येनोपाधिना देवतासंबन्धेन
चायमभिनिर्वृत्त आग्‍नेयीशब्दः सामान्यशब्दः सन्निहिते मन्त्रे न तमतिवर्तितुमर्हति ।
प्रकृतमात्रग्रहणे दृष्टान्तमाह---<b>नीलोत्पलवदिति</b> । अत्र नीलगुणसंबन्धार्हत्वात् व्यक्‍तेः
आकृतिवचनोऽप्युत्पलशब्दः आकृतिसंबन्धलक्षणसामान्योपाधिप्रवृत्तोऽपि व्यक्तिपरः सन्निहिता-
यामेव व्यक्‍तौ वर्तते । दृष्टान्तान्तरमाह---<b>गामानयेतिवद्वेति</b> । पूर्वत्र गुणयोगाद्व‍यक्‍ति-
वचनता । इह पुनः आनयनलक्षणक्रियायोगादिति दृष्टान्तद्वयोपादानम् । उपसंहरति
---<b>तस्मात् न प्रकृतप्रत्यर्थी सामान्यशब्दो भवितुमर्हतीति । प्रकृता एवैवं लिङ्गव्यक्तयः
परिगृह्यन्ते इति सिद्धम्</b> । 2अत्र सूत्रं <q>“सर्वेषां चोपदिष्टत्वात्”</q> इति । तस्यार्थं व्याचष्टे
सूत्रं पठित्वा---<b>यदुक्‍तं</b> यदस्माभिः पूर्वमुक्तं राद्धान्तवादी पुनरित्यादिना तदिदम् । तदाह
---<b>यद्‍युपदेशमात्रं</b> वस्तुस्थित्या <b>तत् सर्वत्रास्ति</b> । अथोपदेशान्तरेणैवोपदिष्टेनैव
रूपेणोपदेशः अतो (न)दोषः । इह तु उपदिष्टेनैव रूपेणोपदेश इति तदसिद्धं,
<b>प्रकृतग्रहणेप्युपदेशो न विशेषणमित्युक्तम्</b> ।</p>
<note>(1) G प्रत्यायकत्वं</note> <note>(2) P. 781</note>
﻿<pb n="r739"/>
<p><b>लिङ्गक्रमसमाख्याग्यां । इदमिदानीं चिन्त्यते यथा प्रकृततया लिङ्गमुपसंहृतं
किमेवं समाख्यापि स्वनिमित्त एवोपसंहरति उत यथालिङ्गं विनियोग इति</b> ।
अनेनावान्तरसङ्गतिं भाष्यकारीयसंशयकारणं चाह । यथा आग्‍नेय्येत्यत्र लिङ्गं प्रकरणे-
नोपसंहृतं प्रकृतानामेव विनियोगात् तथा किं भक्षणानुवाकसमाख्यापि स्वनिमित्ते भक्षण एव
उपसंहरति उत यथालिङ्गं विनियोग इति । <b>किं तावद्‌युक्तं समाख्यापि प्रकृतवन्नियम-
यत्येव2 विशेषे लिङ्गं</b> ? अस्यार्थः---समाख्यया सामान्यसंबन्धे सति लिङ्गस्य विनियोजकत्वात्
समाख्या लिङ्गं नियमयतीति कृत्स्‍नस्यानुवाक्य भक्षण एव विनियोगः । <b>ननु लिङ्गान्तरविरोधः
प्राप्नोति</b> । ग्रहणावेक्षणलिङ्गविरोधः स्यादित्यर्थः । परिहरति---न प्राप्नोति विरोधः ।
कुतः ? <b>विशेषणतयापि लिङ्गान्तरस्यविरोधात्</b> । यदि भक्षणविशेषणतयापि ग्रहणाभिधानं
तथापि न विरोध इति । यस्मात् <b>स्वार्थे</b> यदि स्वनिष्ठतया <b>परार्थे</b> यदि च
परविशेषणतया तथा<b>प्यभिधानं</b> ग्रहणादीनाम<b>विशिष्टम्</b> ।</p>
<p>ननु पारार्थ्ये ग्रहणादीनां लक्षणा प्राप्नोति । परिहरति---यद्यपि लक्षणा <b>तथाप्य-
भिधानमविशिष्टं</b> ग्रहणप्रकाशकेन हि ग्रहणमेव प्रकाश्यते नान्यत् तत्र परविशेषणार्थं न
स्वनिष्ठं इतीदं<b>परताविशेषोयं</b> नाभिधानविशेषः । यथा गङ्गायां घोष इत्यभिधान-
<note>(1) P. 782</note> <note>(2) नियामक इत्येवं</note>
﻿<pb n="r740"/>
विशेषः तथेह नास्तीत्यर्थः । तेनाभिधानविरोधाभावात् न लिङ्गविरोधः । उपसंहरति
---<b>तस्मान्नियन्तुमर्हति समाख्या</b> ।</p>
<p><b>तस्य रूपोपदेशाभ्यां</b> । अत्रोच्यते---<b>सत्यमविरोधिलङ्गान्तरं, किन्तु अनिदं-
परतायाः प्रमाणं न विद्यते</b> । यस्य शब्दस्य योऽथः स तत्पर इति लोकप्रसिद्धमेतत्
औत्सर्गिकं कारणान्तरेण अन्यथा भवति । न चात्र ग्रहणादिप्रकाशकानां ग्रहणादिपरत्वा-
भावे किञ्चन प्रमाणमस्ति । ननु प्रतीयमानानामपि ग्रहणादीनामचोदितत्वात् प्रकाश्यता न
युक्‍तेति न तत्परता युक्ता, तत्राह---<b>भक्षणवल्लिङ्गान्तरविषयस्यापि स्मरणार्हत्वात्</b> । कुत
इत्याह-<b>प्रयोगो हि स्मरणीयः ग्रहणाद्यपि च प्रयोग</b> एवानुष्ठानं स्मरणीयं चोदितं अर्था-
क्षिप्तं वा भवतु । <b>तस्मात् यथालिङ्गं व्यवस्था</b> विभज्य विनियोग इत्यर्थः ।</p>
<p><b>ननु समाख्याशून्यं लिङ्गं विनियोजकतामेव न प्रतिपद्यते</b> । तेन समाख्या-
निबन्धनत्वात्2 लिङ्गविनियोगस्य किमिति कृत्स्‍नस्य मन्त्रस्य समाख्याबलात न विनियोगो
भवतीत्यत्राह । परिहरति-<b>नैव समाख्याशून्यं भक्षनिमित्तापि समाख्या क्रतुसंबन्धिता-
मापादयत्येव</b> अस्यार्थः---भक्षणानुवाक इति समाख्या भक्षणद्वारेण प्रवर्तमानापि क्रतुसंब-
<note>(1) P. 784</note> <note>(2) G. समाख्याधीनत्वात्</note>
﻿<pb n="r741"/>
न्धितामनुवाक्यस्यापादयत्येव । सिद्धे च क्रतुसंबन्धे यथालिङ्गं सिद्धो विनियोगः । ननु
लक्षणापि लौकिक्येव, तेन किमिति लक्षणया भक्षण एव विनियोगः कृत्स्‍नस्य मन्त्रस्य
समाख्याबलान्न भवतीत्यत्राह---<b>लौकिकी लक्षणेत्यस्योक्तः परिहारः</b> । श्रुतिलक्षणाविशये च
श्रुतिर्न्याय्या न लक्षणेति ।</p>
<p><b>गुणाभिधानात् । पूर्वाधिकरणापवादो</b>ऽयमित्यनेनावान्तरसङ्गतिं पूर्वपक्षञ्चाह
---पूर्वाधिकरणन्यायेनैवात्र पूर्वः पक्षः । लिङ्गबलेन तृप्तिप्रकाशनेपि मन्त्रस्य विनियोगं मन्यते ।
यथापवादः तथाऽऽह---<b>अप्रयोगाभिधानो मन्त्रः</b> अननुष्ठानार्थकतृप्‍त्यभिधानो मन्त्रः <b>प्रयोगा-
भिधानेन</b> भक्षाभिधानेन <b>सहैकवाक्यतां</b> नीयते समाख्यया । सा हि कृत्स्‍नमेवानु-
वाकं भक्षणसंबन्धमापादयन्त्यपि लिङ्गेन बाधिता । यत्र पुनः लिङ्गं बाधितुमेवं न शक्‍नोति
अननुष्ठेयस्य स्मरणानर्हत्वात् तत्र तात्पर्याभावात् तस्य समाख्याया भक्षणे चिनियोग इति । ननु
च लिङ्गात् तदभिधान एव मन्त्रोऽस्तु तदभिधानादेव चादृष्टं कल्प्यतां इत्यत्राह---<b>लिङ्गं हि
दृष्टार्थतया समाख्ययोपसंहृतम् । यत्र पुनः दृष्टार्थता नास्ति तत्रादृष्टकल्पनायां प्रमाणं
नास्तीति समाख्यैव विनियोक्‍ती</b> । अदृष्टकल्पनातो हि लक्षणा श्रेयसी । <b>लक्षणया</b>
तृप्‍त्यभिधानो हि मन्त्रः भक्षण एव विनियुज्यते । समाख्यया च <b>स्वनिमित्त</b> एव विनियुक्त
इति <b>सिद्धं भक्षणेनैकवाक्यत्वादेकमन्त्रत्वम्</b> ।</p>
<note>(1) P. 785</note>
﻿<pb n="r742"/>
<p><b>लिङ्गविशेषनिर्देशात्</b> । अत्रेदृशी स्थितिः इन्द्रपीतस्येति किमयं तृतीयासमासः उत
बहुव्रीहिः । इन्द्रेण पीतमिति किं सोम उच्यते, इन्द्रेण पीतं यस्मिन् सवन इति सवन-
मेवोच्यत इति मूलविचारः । अत्र च तृतीयासमासस्य उत्तरपदार्थप्रधानत्वात् बहुव्रीहेः
दुर्बलतेति पूर्वः पक्षः । अस्मिंश्च पूर्वपक्षे ऐन्द्र एव सोमे समन्त्रकं भक्षणं इतरेषां पुनः
उपदेशतस्तावत् भक्षणमन्त्रो नास्ति अतिदेशतोऽपि परमार्थतो नास्त्येव । सर्वप्रदानातां समान-
विधानत्वात् उपदेश एव निराकाङ्क्षत्वात् । तथापि षोडशिनि2नमनविशेषविधानात ऐन्द्रस्य
प्रकृतित्वं इतरेषां च विकृतित्वमित्याशङ्का3---विपरिणामे हि प्राप्ते तद्विशेषविधिरुपपद्यते ।
आतिदेशिके हि धर्मे विपरिणामो नौपदेशिके । तस्मात् प्रकृतिविकारभावः । तथा <q>“ऐन्द्रः
सोमो गृह्यते मीयते च”</q> इति प्रतीयते ग्रहणमानयोः ऐन्द्रस्य मन्त्रस्य समानत्वम् । यत्र
मन्त्रः तत्रैव ग्रहणमाने यत्र च ग्रहणमाने तत्र सोमः तेनान्यानि प्रदानान्तराणि अन्यतो द्रव्यं
तत्संस्कारांश्चापेक्षन्त इति विकारभावः । उपपद्यते चासौ अभ्यासापूर्वाणां भेदाभ्युपगमादिति
अतिदेशेन प्राप्तिमभ्युपगम्य चिन्ता कृता कस्योहेन उपलक्षणं कस्य नेति । परमार्थतस्तु
समानविधानान्येतानि सर्वप्रदानानि । सोमेन यजेतेति यागस्य सोमद्रव्ययोगित्वात् तस्यैव च
यागस्याभ्यस्यमानत्वात् । अतः सर्वत्रोपदेशेन द्रव्यलाभात् द्रव्याश्रितत्वाच्च संस्काराणां
संस्कारनिराकाङ्क्षत्वान्नास्ति प्रकृतिविकारभावः । नमनविशेषविधानं त विशिष्टविधानं
भविष्यति । तस्मादतिदेशतो मन्त्रो नास्तीत्युक्तम् । मूलाधिकरणराद्धान्ते तु इन्द्रपीतस्येति
बहुव्रीह्याश्रयणात् सवनवचनत्वादिन्द्रपीतशब्दस्य सर्वेषां समन्त्रकं भक्षणमित्युक्तम् । इह
<b>पानोपलक्षणप्रकरणे</b> पानं देवतयोपलक्ष्यत इति यत्र प्रकरणे चिन्त्यते तस्मिन् <b>समान-
विधाने</b> सर्वसोमयागाभ्यासानां <b>स्थिते अनुष्टुप्‌छन्दस इति नमनदर्शनात् ऐन्द्रः सोमो</b>
<note>(1) P. 786</note> <note>(2) G. नाम</note> <note>(3) G. ङ्क्याह</note>
﻿<pb n="r743"/>
<b>गृह्यते मीयते च इति प्रकृतिविकारशङ्का</b> । एन्द्रप्रदानं प्रकृतिभूतं शेषाणि विकृति-
भूतानीत्याशङ्का । तेनातिदेशिके <b>कृत्वाचिता</b> का देवता ऊहेनोपलक्ष्यतामित्यादिका ।</p>
<p><b>पुनरभ्युन्नीतेषु । अत्र आश्रावणादपनयः प्रस्थितदेवताया इति पूर्वः पक्षः</b> ।
सशेषे चमसे पुनस्सोमे देवतान्तरार्थ गृहीते यदाश्रवणं कृतं तेन पूर्वदेवताशेषस्यापि
देवतान्तरार्थमुपादानात् पूर्वदेवतापनयनात् न सा देवता उपलक्षणीयेति पूर्वः पक्षः ।
<b>अग्रहणान्नेति राद्धान्तः</b> । ग्रहणेन हि देवतासंबन्धो द्रव्यस्यापाद्यते । तदुद्देशेना-
ग्रहणात् तच्छेषः चमसस्थो देवतान्तरोद्देशेन न गृह्यते । यच्च गृहीतं तावन्मात्रस्यैवाश्रावण-
मिति पूर्वदेवता उपलक्षणीयेति ।</p>
<p><b>पात्‍नीवते तु । आग्रयणात् पुनरनाग्रयणस्यापि तदुद्दशेन ग्रहणमित्यपनय एव</b> ।
अनेन पूर्वाधिकरणव्यतिरेकमात्रमिदमित्याह---योऽप्यसावाग्रयणे द्विदेवत्यसोमशेषः 4सोप्यना-
ग्रयणात् रसात् यक्ष्यमाणदेवतोद्देशेन गृहीतः इत्यपनीता पूर्वदेवता इत्यनुपलक्षणीया ।</p>
<p><b>त्वष्टारन्तूलक्षयेत् । त्वष्टरि सहवचनात् पूर्वपक्षः</b> सजूर्देवेन त्वष्ट्रा सोमं पिवेति
सजूश्शब्दस्य सहार्थत्वात् पाने सहभावेन त्वष्टुरनुप्रवेशात् देवतातद्धितविरोधानापादकत्वात्
त्वष्टापि देवता । अतः सोप्युपलक्षणीय इति पूर्वः पक्षः । <b>नाचोदितत्वादिति राद्धान्तः</b>
<note>(1) Bhashya P. 788</note> <note>(2) P. 791</note> <note>(3) P. 793</note> <note>(4) G. सोऽप्याग्र</note>
﻿<pb n="r744"/>
नोपलक्षणीयः अचोदितत्वात् । चोदिता हि देवता भवति । न च मन्त्रः चोदितुं शक्‍नोति ।
स्तुत्याप्युपपत्तेः ।</p>
<p>1<b>त्रिंशच्च । त्रयस्‍त्रिंशति तु</b> त्रयस्त्रिंशतमित्यत्र <b>अग्‍नेः 2मादयितृत्वदर्शनात्
पुनराशङ्का</b> । अग्निः मादयितृमन्त्रे कीर्त्यते न पाता तेन त्रयस्त्रिंशद्देवताः प्रधानतया कीर्त्यन्त
इति देवताभावाशङ्का । 3<b>मादयितृतैव तत्प्राधान्यात् देवताभावमापादयतीति राद्धान्तः</b> ।
यदेतत् अग्‍नेः मादयितृत्वं तदेवान्यथा नोपपद्यते यद्यग्निः प्रधानो न भवति । ईशानो हि
विलम्बयितुकामः 4हीनमाह्वयति । तेन 5मादयितृत्वेनेशानत्वात् अग्‍नेः देवतात्वमवगम्यते ।
नह्यन्येन प्रकारेण तस्येशानताऽस्ति इत्यग्निरेवानेन मन्त्रेण देवतात्वेन कीर्त्यत इति न त्रयस्त्रिं-
शतो देवताभावः । अतो नोपलक्षणीयेति राद्धान्तः ।</p>
<p><b>6वषटकारश्च । अनुवषटकारदेवतापि तदुद्देशेनाग्रहणान्नोपलक्ष्या</b> । देवता-
त्वादनुवषट्कारदेवताप्युपलक्षणीयेति पूर्वः पक्षः । सत्यं देवता, तथापि यदुद्देशेन सोमो गृहीतः
सा देवता उपलक्षणीयेत्येतत् । स्थानपतिताऽनुवषट्कारदेवता नोपलक्ष्यते ।</p>
<p><b>7छन्दः प्रतिषेधस्तु । स्थितादुत्तरम्-एकयागत्वात्‍तु समानविधानं स्यात् । तस्मादैन्द्र
एव समन्त्रकः सोमः इतीतरत् प्रदानममन्त्रकं अनाम्नानात्</b> । प्रकृतिविकारहेतुभूतं
<note>(1) P. 794</note> <note>(2) आह्वातृत्व</note> <note>(3) आह्वातृतैव</note> <note>(4) अर्थिनमा</note> <note>(5) आह्वा-
तृत्वेना</note> <note>(6) P. 797</note> <note>(7) P. 798</note>
﻿<pb n="r745"/>
यदुक्‍तं पूर्वपक्षिणा तदपरिहृत्याधिकरणान्तरमारब्धम्---<b>ऐन्द्राग्‍ने पुनरिति</b> । अत्रायमभिप्रायः
---उपदेशः ऐन्द्रवत् ऐन्द्राग्‍नेपि नास्तीत्युपदेशोपपादनात् इदमेव वक्तव्यम् । पुनश्चोपदेशाभावे
स्थिते अतिदेशोऽपि नास्तीत्येवमर्थं प्रकृतिविकारभावापादिका युक्तिः निराकरणीयेति ।
<b>ऐन्द्राग्‍ने पुनः पानमेवोपलक्षणं न देवतेति <q>“आग्‍नेयं चतुर्धा करोति”</q> इति स्थितेऽपि
पुनः पूर्वः पक्षः</b> । आग्नेये देवतातद्धितः अतः केवलाग्निदेवताको गृह्यते । इह तु न
देवतात्वेनोपलक्षणं किन्तु पानेन । यत्‍तु उभाभ्यां पीयते सोऽपि इन्द्रपीत इति शक्यते
वदितुं इति । <b>देवतोपलक्षणम् पानाभावादिति राद्धान्तः</b> । पाने प्रमाणाभावात् विग्रह-
वत्तादिनिराकरणात् देवतात्वेनैवोपलक्षणम् । न च द्विदेवता, इन्द्रदेवत्या इत्याग्नेयतुल्यता ।
एकसंबन्धेऽपि तुल्यश्रुतेरसभवेनानेकसंबन्ध्यपि गृह्यत इति प्रत्युदाहरणमात्रमेतत् ।</p>
<p><b>छन्दश्च देवतावत् । देवतया तुल्यं छन्द इति मन्वानस्य</b> न पृथग्व्याख्यानम् ।
<b>अनुष्टुप्‌छन्दस इति छन्दोन्तरविधानात् नमतीत्यस्य परिहारः</b> विशिष्टविधानमिदमित्यर्थः ।
<b>ऐन्द्रः सोमो गृह्यते मीयते च इति समानविधाने स्थिते यथालिङ्गं मन्त्रः</b> । तत्र समन्त्रकं
ग्रहणं मानं च । अन्यत्र मन्त्रशून्यम् । <b>तस्मादिदमप्यकारणं प्रकृतिविकारभावस्य</b> ।
<note>(1) Bhashya 801</note>
﻿<pb n="r746"/>
अतः स्थितं समानविधानम् । स्थिते समानविधाने इदानीमिन्द्रपीतस्येति <b>सवनसामानाधि-
करण्यात् सर्वे मन्त्रवन्त इति राद्धान्तः</b> । अस्यार्थः---इन्द्रपीतशब्दोऽयं बहुव्रीहिः इन्द्रेण
पीतं यस्मिन् सवन इति । ननु सर्वीपसर्जनो बहुव्रीहिः तृतीयासमासाद्‌दुर्बलः । उच्यते ।
तृतीयासमास एवात्र न संभवति । योऽपीन्द्राय दत्तः नासौ भक्ष्यते । यश्च भक्ष्यते न स
इन्द्रपीत इत्यसंभवात् । बहुव्रीह्याश्रयणेन सवनसामानाधिकरण्यात् सर्वे सोमाः
<b>समन्त्रका इति</b> ।</p>
<trailer>इति ऋजुविमलायां तृतीयाध्यायस्य
द्वितीयः पादः</trailer>
﻿<pb n="r747"/>
<head>ऋजुविमलायां तृतीयाध्यायस्य तृतीयः पादः</head>
<head>श्रुतेर्जाताधिकारः स्यात् ।</head>
<p>अत्र माष्यकारेण सन्देहः कृतः---किमृग्‌जातिमधिकृत्य एते शब्दाः इत्यादिना ।
तद्व‍याचष्टे---<b>उच्चैर्ऋचा क्रियत इति किमयं वेदधर्मः उच ऋग्धर्म इति संशयः</b> । आक्षिपत्ति
---<b>कोऽयं वेदो नाम ? ननु चर्गपि वेद एव</b> इत्येकग्रन्थः । अस्यार्थः---कोऽयं वेदो नाम
न च विधिवाक्यमेव केवलं वेदशब्देनोच्यते किन्तु ऋगपि । ततश्च वेदधर्मत्वेपि ऋग्ध-
र्मता न निराक्रियते । तेनाप्रतिपक्षत्वात् संशय एवानुपपन्नः । समाधत्ते---<b>उच्यते---विधायकं
वाक्यं वेदशब्देनोच्यते</b> । संशयवाक्ये वेदशब्दोऽयं विधायकवाक्यपरत्वेन प्रयुक्तः
तेनात्र विधायकं वाक्यं वेदशब्देनोच्यते । नन्वेवमपि संशयोऽनुपपन्न एव । किं
विधायकधर्मः उतर्ग्धर्म इति । ऋचामपि कासांचित विधायकताऽस्त्येव यथा कपिञ्जलाना--
लभत इति । किञ्च विधायकस्य वाक्यस्यानङ्गत्वात् तत्र धर्मा विधीयमाना विध्यसंस्पर्शिनः
अनर्थका एवापद्यन्त इतीमामाशङ्कामपनिनीषुराह---<b>एतदुक्‍तं भवति---यदृग्वेदशब्दवाच्यं
विधायकं वाक्यं तद्विधेयधर्मः उत यत्र पादव्यवस्था तस्मिन् मन्त्र इति</b> । अस्यार्थः
---उच्चैर्ऋचा क्रियत इत्यस्य वचनस्य किमयमर्थः यदृचा यदृग्वेदेन ऋक्‌प्रायशाखाधीतेन विधिना
क्रियते यत्तेनानुष्ठेत्वेन ज्ञाप्यते तदुच्चैः कर्तव्यम् । यत् ऋग्वेदाधीतेन विधिनाऽनुष्ठेयत्वेन
<note>(1) B. P. 803</note>
﻿<pb n="r748"/>
ज्ञाप्यतेऽधिकारविधिः तस्योच्चैष्ट्वं धर्मः स च साक्षादनेन संबद्ध‍ुमशक्तः तदङ्गे शब्दे निविशते ।
अथ यदृचा मन्त्रेण क्रियते तदुच्चैरिति कार्यान्तरस्मरणजनकतया व्यापृताया ऋचः उच्चैष्ट्वं
विधीयत इति । <b>किं तावद्‍युक्‍तं ? उच्चैर्ऋचेति वचनात् ऋग्धर्मोऽयं इति</b> । अस्यार्थः
---उच्चैः ऋचा क्रियत इति वचनात् ऋक्‌शब्दस्य मुख्यया वृत्त्या मन्त्रवचनत्वान्मन्त्रधर्मोऽयमिति ।
<b>ननु वेदोपक्रममेतद्वाक्यं</b> तेनोपक्रमानुगुणतया ऋगादिशब्देनापि वेदश्चोच्यत इति ।
परिहरति---<b>को दोषः ऋक्ष्वप्ययं वेदशब्दो वर्तत इति</b> । अस्यार्थः---वेद्यते अनेनेति
व्युत्पत्त्या वर्तमानो वेदशब्दः प्रयोगवशेन अपौरुषेयशब्दविषयतया पङ्कजादिशब्दवन्नियम्यमानः
ऋक्षु विधिषु च मुख्यः तत्राविरोधाद्वेदशब्दोऽपि मन्त्रपर एव । तेनायं मन्त्रधर्मः ।
<b>एवं च मन्त्रधर्मत्वे सति न विकल्पो वेदान्तरपठितस्य ऋग्‌जातस्य</b> । विधेयधर्मपक्षे तु
अनेकधर्मविधेयतया एकत्रापि मन्त्रे अनेकधर्मप्रसङ्गात् विकल्प आपद्यते ।</p>
<p><b>वेदो वा प्रायदर्शनात् । अत्रोच्यते---वेदधर्मोऽयम्</b> । अधिकारविधिधर्मः इति
यावत् । <b>कुतः ? वेदशब्दोपक्रमत्वाद्वाक्यस्य</b> । तेनोपक्रमवशेनोपसंहारगतऋक्शब्दो
विधिलक्षणार्थः इति । <b>ननु चोपक्रमोपसंहारवशात् ऋक्षु वर्तत इत्युक्तम् । सत्यमुक्तम् ।
तत्‍तु नोपपद्यते । कथं नोपपद्यते ? एवं नोपपद्यते । उपक्रमे यः पदार्थः परिज्ञातो</b>
<note>(1) P. 805</note>
﻿<pb n="r749"/>
<b>भवति तद्विशेषप्रतिपत्तिरेव केवलं उपसंहारादपेक्ष्यते । न पुनः तद्विरोध्यर्थान्तरम्</b> ।
यः खलु पदार्थः प्रथमश्रुतः तमपरित्यज्यैव तद्विशेष एव केवलमुपसंहारेण अपेक्ष्यते न
पुनस्तदुपमर्द्याप्यर्थान्तरम् । <b>अतोऽविरोधिधर्मविधानमेवोच्चैष्ट्वादिविधानमेव केवलं
वेदेनोपक्रमप्रतीतेन संबध्यते । ऋक्‌शब्दस्त्वानुगुण्यादनुवादः</b> । उपक्रमगतवेदशब्दानु-
गुण्यात् वेदानुवाद एव ऋक्‌शब्दो वेदमनुवदति लक्षणया । <b>कथं पुनः नर्ग्वेदशब्देनोच्यते</b> ।
अस्यार्थः---उपक्रमवशेनोपसंहारगतर्क्‌शब्दो लक्षणया वर्ण्यत इति वदतः तव सिद्धान्तवादिनः
अयमाशयो लक्ष्यते-वेदशब्दोऽयं न ऋक्षु वर्तत इति । तच्चेदमनुपपन्नम् कथं वेदशब्दो नर्क्षु
वर्तते यावता वर्तेतैव । ततश्चाविरोधात ऋक्‌पर एव वेदशब्दो भविष्यति । <b>उत्तरं-केन वोकत
नोच्यत इति । किन्तु विधेयतया न विधायकवत्</b> । अस्यार्थः---वेदशब्दोऽयं यौगिको
वेदयतीति तत्र विधायकवाक्यस्य निरपेक्षं वेदत्वं विधेयस्य तु मन्त्रजातस्य विनियोगापेक्षमर्थ-
प्रकाशनकरणत्वमिति सापेक्षनिरपेक्षतया न तुल्या वेदशब्दस्य प्रवृत्तिः विधिविधेयमन्त्रविध्योः ।
अतः <b>उपक्रमगतेन वेदशब्देन निरपेक्षतया विधिरेवोच्यते</b> । ततश्चोपक्रमगतविधिवाचिवेद-
शब्दानुगुण्यात् ऋक्‌शब्दोऽपि विधिपर एवेति अधिकारविधिधर्मोऽयम् । <b>दृष्टश्चायं ऋक्‌शब्दो
वेदे</b> ऋग्भिः प्रातर्दिवि देव र्इयते इति । तेन लक्षणाप्येषा नातीवाप्रसिद्धेति दर्शयति ।
<b>कुत एतत् ?</b> वेदे ऋगादिशब्द इति <b>यजुर्वेदे तिष्ठति मध्ये अह्नः इति सहयोगात्</b>
<note>(1) G. भेदेन</note>
﻿<pb n="r750"/>
वेदपर एवायं ऋक्‌शब्द इत्यर्थः । <b>धर्मोपदेशश्च साम्नां</b> पृथक्‌त्वेन यस्साम्नः उच्चैष्ट्‌वो-
पदेशः स <b>एवमेवोपपद्यते अन्यथा</b> मन्त्रधर्मपक्षे हि ऋग्‌विधानात् ऋक्‌शब्देनोच्चैष्ट्‌व-
विधानसिद्धेः <b>पृथग्विधानमनर्थकं स्यात्</b> । न च प्रजापतेर्हृदयादिषु अनृगाश्रितेषु सामसु
विधानमर्थवत् ज्योतिष्टोमे तेषामभावात् । मन्त्रधर्मपक्षे हि ज्योतिष्टोम एव निवेशः । न
च तत्र प्रजापतेर्हृदयादीनां संभव इति ।</p>
<p><b>त्रयीविद्याख्या च तद्विदि1 । त्रयीविद्यशब्दश्च तद्विदि वेदत्रयविदि वर्तते ।
किं ततः ? इदं ततो भवति वेदे ऋगादिशब्दानां प्रयोगो दृष्ट इति</b> यो वेदत्रयवित् सः
त्रयीविद्य इति उच्यते ऋगादिशब्दश्च त्रय्यां प्रयुक्तः ऋग्यजुस्सामानि त्रीणि त्रयीति । तस्मा-
दृगादिशब्दो वेदे दृष्ट इति । <b>यत्पुनर्वेदान्तरोक्तस्य</b> विहितस्य <b>स्वरान्तरापत्तिरिति
विधानान्न दोषः</b> प्रमाणबलादायातो विकल्पः न दोषाय भवतीत्यर्थः । <b>प्रकरणबाधश्च
वाक्यादिष्यत एव</b> । तेन प्रकरणालोचनासमुत्थां ज्योतिष्टोमाङ्गतां वाक्येन बाधित्वा सकल-
क्रत्वङ्गतेति । <b>किं पुनः कारणं वेदसंयोगेपि प्रकरणं नानुगृह्यते ऋग्धर्मविधानवत्</b> । यथा
ऋग्वर्मविधौ प्रकरणानुग्रहः तथाऽत्रापि किं न स्यादिति । उच्यते---<b>ऋचामङ्गत्वात् तद्धर्मः
प्रकरणेन गृह्यत इति युक्तम्</b> । अङ्गाश्रितो हि धर्मोऽधिकारविधिना गृह्यत इति युक्तम् ।
<note>(1) Bhashya P. 808</note>
﻿<pb n="r751"/>
वेदधर्मत्वे <b>पुनर्विधानमुपलक्षणम्</b> । <b>न च तदङ्गमिति यावद्विधानं धर्मविधिः</b> ।
वेदप्रमेयाधिकारविधिधर्मपक्षेऽधिकारविधिरुपलक्षणं, तत्र धर्कसंबन्धासंभवात् । तदङ्गेषु
संबन्धेषु धर्मः । न चाधिकारविधिरङ्गमिति यावदधिकारविधिं धर्मसंबन्धः ।</p>
<p><b>गुणमुख्यव्यतिक्रमे । <q>‘य एवं विद्वानग्निमाधन्ते’</q> इति याजुर्वैदिको विधिः <q>‘य
एवं विद्वान् वारवन्तीयं गायति’</q> इत्याधानप्रकरणे सामवैदिक इति कृत्वाचिन्त्यते</b> ।
याजुर्वैदिके प्रधाने सामवैदिकमङ्गमिति कृत्वाचिन्तेयम् । किमत्र चिन्त्यते ? <b>याजुर्वैदिके
भवतूपांशुत्वं सामवैदिकेचोच्चैष्ट्वं</b> भिन्नाधिकरणत्वे चोपांशुत्वोच्चैष्ट्बयोरविरोध इपि ।
अत्र समाधिः---<b>सत्यमेवं यद्यङ्गप्रधानविधी भिद्येते</b> तदा विधिभेदात् तन्निबन्धनो धर्मविधिः
स्यात् <b>यथात्वभेदः तथा फलवत्सन्निधावफलं तदङ्गमित्यत्र वक्ष्यति । अभेदेचोभयवेद-
विधानाद्भबति संशयः</b> । आक्षेप्ताऽऽह---तथापि न संशयः <b>उभयवेदविधानात्
विकल्पो भवतु</b> । परिहरति---<b>न विकल्पः संभवति । एवं सति अङ्गविधिरनुवादः</b>
<note>(1) B. P. 809</note>
﻿<pb n="r752"/>
इत्यङ्गविधेः <b>प्रधानविधितन्त्रतां दर्शयति</b> । अस्यार्थः---स्याद्विकल्पः यद्युमयधर्मप्राप्तिः
स्यात् । विधिभेदे चोभयधर्मप्राप्तिः । न प्रधानविधितोऽङ्गविधीनां भेदोऽस्ति ।
तेन प्रधानैकविधिधर्मेणैव भवितव्यमिति न विकल्पः । आक्षेप्ताऽह---<b>तथापि कस्संशयः</b>
निश्चित एव प्रधानविधेर्धर्मः । समर्थयिता संशयमाह---<b>किमसावङ्गविधिराक्षिप्तस्वविधेय
एव प्रधानतन्त्रो भवति उत प्रधानेनकीभूतो विधेयं विधत्त इति</b> । यद्यात्मीयं विधेयं
विधाय पश्चादेकतां याति तदा प्रथमावस्थायां 1विहितत्वाद्वारवन्तीयस्य सामवैदिकेनैव
स्वरेण भवितव्यम् । अथ प्रधानेनैकीभूतस्यैव विधेयत्वं तदा याजुर्वैदिकेनोपांशुत्वेनं
भवितव्यमिति संशयः । तत्र <b>पूर्वपक्षवादी मन्यते स्वार्थं विधाय प्रयोजनवशात् प्रधाने-
नैकीभवति वारवन्तीयं गायतीत्यस्य स्वार्थः ।</b> <b>अतस्सामवैदिकस्वरयुक्‍तस्यैवाङ्गभावः</b> ।
अस्यार्थः---स्ववाक्येनैव वाक्यान्तरनिरपेक्षेणैव स्वार्थो ज्ञाप्यते । तस्य तु निरधिकाराया
प्रयुक्त्यभावेनाप्रयोजकत्वात् वावयस्यार्थान्तरानुप्रवेशः । अतः प्रधानविध्यननुप्रविष्टेनैवाङ्ग-
विधिना अङ्गस्य विहितत्वात् तन्निबन्धनस्वरयुक्तस्यैव प्रधानविधावङ्गतेति वारवन्तीयस्य साम-
वैदिकेन स्वरेण भवितव्यम् । <b>अत्राभिधीयते</b> । <b>सत्यं, विहितस्वार्थ एव</b> निर्ज्ञापित-
स्वार्थ एव <b>प्रधानेन</b> विविना <b>एकीभवति । न पुनुरङ्गतामपि विधाय</b> । तेनाङ्गत्वस्य
अङ्गविधिना अनवबोधितत्वात । तेन तन्न क्रियते न स्वार्थज्ञानमात्रेणाङ्गानुष्ठानम् । किं
तर्हि अङ्गत्वज्ञानेन । अतः तन्निबन्धनो न भवति स्वरः। यद्यङ्गविधिरङ्गतां न ज्ञापयति
कस्तर्हि ज्ञापयतीत्यत्राह---<b>प्रधानविधिरङ्गतां विधत्त इति सप्तमाद्ये वक्ष्यते</b> । स एवाधि-
<note>(1) G. अभिहितत्वात्</note>
﻿<pb n="r753"/>
कारविधिः सन्निहितमर्थं स्वार्थतया ज्ञापयति । न पुनरवान्तरविधयः स्वार्थानामङ्गभावं
ज्ञापयन्तीति ग्राहकव्युत्पत्त्या सप्तमाद्ये वक्ष्यति । <b>अङ्गतया च वारवन्तीयस्य प्रयोगः न
वारवन्तीयं गायतीत्यस्य विधेर्विषयतथा</b> । न स्वरूपज्ञानादनुष्ठानं कर्मणाम् विनोपयोग-
ज्ञानात्, दुःखात्मकत्वात् कर्मणामिति । उपसंहरति---<b>अतो न स्वार्थविधिः प्रयोगविधिं
बाधितुमर्हति स्वार्थस्य प्रयोगार्थत्वात्</b> । अङ्गविधिः प्रयोगविधिनिबन्धनं न धर्मं
बाधितुमर्हति तदर्थत्वात् प्रयोगविध्यर्थत्वादङ्गविधेः । अनेन चैतदुक्‍तं भवति । यद्यप्यङ्गविधिः
स्वार्थ प्रवृत्तः तथापि प्रधानविधिनिबन्धनेनैव धर्मेण भवितव्यं तस्य प्रधानगुणत्वादिति ।
<b>तदिदं</b> द्वयं भाष्यकारेणोक्तम् ---<b>गुणस्यानुष्ठानेन मुख्यः सगुणः कथं स्यादिति</b> गुण-
स्यानुष्ठाने प्रवर्तत इत्यनेन ग्रन्थेन <b>3न गुणविधेः स्वार्थे प्रवृत्तिरित्युक्‍तं</b> <q>‘गुणप्रवृत्त्या चेत्’</q>
इत्यादिना भाष्येण । <b>प्रयोगाङ्गत्वाच्च गुणाविधेः प्रधानगुणेन भवितव्यमित्युक्तम्</b> ।
प्रयोगः प्रधानविधिः ।</p>
<p><b>भूयस्त्वेनोभयश्रुति । स्थितं तावत् प्रधानविधिनिबन्धनो गुणः गुणविधि-</b>
<note>(1) P. 810</note> <note>(2) P. 815</note> <note>(3) G. गुणविधेयार्थे</note>
﻿<pb n="r754"/>
<b>निबन्धनं गुणं बाधत इति</b> । अनेनावान्तरसंगतिरुक्ता । अध्यायसङ्गतिश्च प्रधानस्वर-
नियोगार्थाचिन्तेत्यर्थः । <b>इदमपीदानीं चिन्त्यते यत्रोभयत्र प्रधानस्य श्रुतिः तत्र क्व प्रधान-
चोदनेति यत्र वेदे प्रधानचोदना तन्निबन्धनेन स्वरेण भवितव्यम् तत्सिध्यर्था एषा
चिन्ता</b> । <b>तत्रागृह्यमाणविशेषणत्वात् उभयत्र</b> वेदे प्रधानचोदनेत्युक्त्वा भूयस्त्वेनैक-
त्रेति निरूपितम् । तथा दृष्टान्ताभिधानं कृतम् । <b>बालव्यजनादिना बहुषु राजप्रति---
मेषूपविष्टेषु राजावगम्यत इति</b> । <b>तदिदमुभयमयुक्‍तं</b> न भूयस्त्वं हेतुः न वालव्यजनादि-
दृष्टान्तः । हेतुदोषमाह---<b>क्व भूयस्त्वेनाङ्गानां प्रधानस्य प्रयोगाभिधातं दृष्टम्</b> । 
क्वचिदपि न भूयस्त्वं प्रयोगाभिधाने हेतुः <b>न च वालव्यजनं श्‍वेतच्छत्रं च भूयस्त्वादवगम-
यति । र्कि तर्हि</b> ? <b>असाधारणतया</b> राजव्यतिरेकेणान्यत्राभावात् विपक्षाद्व‍यावृत्ततया च
असाधारणाभिधानं, गन्धक्त्वादितुल्यत्वे तु अनवगमकतैव स्यात् । <b>तस्मादसंबन्धमिदं
भाष्यं मन्यामहे---अत्राभिधीयते</b> । <b>नेदमसंबद्ध, भूयस्त्वेन हि प्रयोगावगमः सूच्यते
सकलप्रयोगोऽवगम्यत इत्यर्थः</b> । यत्राङ्गभूयस्त्वं तत्र सकलप्रयोगो ज्ञायते । अल्पाङ्गा-
<note>(1) P. 810</note>
﻿<pb n="r755"/>
<b>भिधाने पुनः न सकलप्रयोगावगतिर्भवति सकले च प्रयोगेऽवगम्यमाने प्रयोगाभिधानमति-
र्भवति</b> । कुतः <b>प्रमेयाद्धि प्रमाणावगतिरिति स्थितम्</b> । प्रयोगो हि प्रमेयः, प्रयोगविधि: 
प्रमाणं, सर्वत्र च प्रमेयेऽवगते प्रमाणमवगम्यते । तेन सकलप्रयोगावगमे प्रमेयस्या-
वगतत्वात् प्रमाणावगतिर्भवतीति तत्रैव प्रयोगविधिः । अल्पाङ्गावगमे तु प्रयोगानवगमात् 
प्रयोगविध्यनवगतिरिति स्थितं भूयस्त्वेन प्रयोगविधिज्ञानम् । यदपि वालव्यजनमुपन्यस्तं
दृष्टान्तत्वेन तद्गमकसामान्यतया तच्च अस्त्येवेति सूक्तम् । यथा वालव्यजनादिना राजावगतिः
तथा भूयस्त्वेनापि प्रयोगविध्यवगतिरिति दृष्टान्तदार्ष्टान्तिकयोः साम्यं 2न पुनरुभयोरेक-
प्रकारं 3गमकत्वमिति विवक्षितम् ।</p>
<p><b>असंयुक्‍तं प्रकरणात्</b> । <q>“किमेतावन्त्येव प्रमाणाति”</q> इति भाष्यम् । तदा-
क्षिपति---<b>किमेतावन्त्येव प्रमाणानीति</b> कोऽयं <b>प्रश्नः</b> । <b>यदि तावत् सूत्रार्थ एव न
शक्यते व्याख्यातुं प्रश्नेन विनापि इत्यभिप्रायः तदयुक्तम्</b> । <b>किमत्र प्रश्‍नेन</b> यावता
<b>यदसंयुक्‍तं तत् प्रकरणेन विनियुज्यत इति</b> । शक्‍यत एव सूत्रार्थो व्याख्यातुम् ।
<note>(1) Bhasya P. 816</note> <note>(2) G. omits न</note> <note>(3) R. प्रधानत्वगमक</note>
﻿<pb n="r756"/>
<b>ननु च केनासंयुक्तमिति न विद्मः ? एवं तर्हि एतदेव प्रष्टव्यम् केनासंयुक्तमिति । कवेद-
मुपयुच्यते किमेतावन्त्येव प्रमाणानीति । अथायमभिप्रायः, किमिति श्रुत्या लिङ्गेन
वाक्येन वा यदसंयुक्‍तं तत्प्रकरणेन विनियुज्यत इति</b> । <b>किमेतावन्त्येव</b> चत्वार्येव
प्रमाणानि । यद्यन्यदपि स्यात् तदा तेनापि विनियोगो भवत्येवेति । यद्यप्येवं प्रश्नो घटते 
<b>तदापि उत्तरं तावदसंबद्धम् अन्यदप्यस्तीति</b> । कथमसंबद्धं ? <b>यद्यन्यदप्यस्ति
किमिति श्रुत्या लिङ्गेन वाक्येन चासंयुक्‍तं</b> प्रकरणेन विनियुज्यत <b>इत्युच्यते</b>, चतुष्ट-
यातिरेकेणापि विनियोगो वक्तव्य एवेति । एतच्च प्रश्नस्योपपत्तिमभ्युपगम्योच्यते । परमार्थतस्तु
प्रश्नोऽपि नोपपद्यते एवेति श्रुतिलिङ्गवाक्यैः असंयुक्‍तं प्रकरणेन विनियुज्यत इति तेनान्यप्रमाणा-
निराकरणात् प्रश्नोऽपि नोपपद्यत इति । एतच्च <q>“तथाप्युत्तरं तावत्”</q> इत्यत्र तथापाति
शब्दप्रयोगादवगम्यते । <b>अथाज्ञानमेव नैव श्रुतिलिङ्गवाक्येभ्यः प्रमाणमन्यद्विज्ञायते</b>
इति तेन प्रमाणान्तरमजानत एष प्रश्नः किमेतावन्नीति तथाप्येवमपि व्याख्यायमाने <b>स्वरूपं
वक्‍तव्यं नासंयुक्‍तं प्रकरणादिति युज्यते कर्तव्यस्येतिकर्तव्यताकाङ्गस्येति वक्ष्यमाणव-
द्धक्‍तव्यम्</b> । यथा कर्तव्यस्येति प्रकरणस्वरूपं वक्ष्यति तथा वक्तव्यं न पुनरसंयुक्‍तं
﻿<pb n="r757"/>
प्रकरणादिति वक्‍तुं युज्यते । <b>अतः प्रश्नार्थोऽनौपयिक इव दृश्यते । अत्राभिधीयते
-अयमभिप्रायो भाष्यकारस्य । लक्षणादावुक्‍तं शेषलक्षणमुच्यते श्रुत्यादीनि च विनियोगे
कारणानीति च । तत्र तावत् श्रुतिलिङ्गवाक्यैः विनियोज्यं शेषत्वमुक्तम् । प्रकरण-
विनियोज्यं पुनः किमत्र भविष्यति</b> । <b>ननु च प्रयाजादयः सन्त्येवं</b> प्रकरणविनियोज्याः
<b>किमिति प्रश्नः ? बाढं प्रश्नार्थः</b> प्रश्नस्य प्रयोजनं <b>विद्यते प्रयाजादीनां हि एकनियोगलक्षण-
संबन्धं चतुर्थे बक्ष्यति दर्शपूर्णमासादिभिः किमत्रान्यत्</b> प्रमाणान्तरं <b>मृग्यते</b> । अस्यार्थः
---एकेनैवात्राधिकारनियोगेन सर्वेषां प्रयाजाग्नेयादीनां संबन्धं चतुर्थे वक्ष्यति ततश्च <q>‘समिधो
यजति’</q> इत्येवमादिभिः करणोपकारकतयाऽन्वितैः परमापूर्वमन्वितमुच्यत इति श्रौत एवायं
विनियोगः किमत्रान्येन प्रमाणेन । <b>एवं च तद्‌भूताधिकरणोक्‍त एव संबन्धोऽन्विता-
भिधायिभिः पदैः सर्वत्र शब्दार्थावगमहेतुरिति व्यापकं भवति</b> । तद्‍‏भूताधिकरणोवत
एव संबन्धोऽन्विताभिधानद्वारकापूर्वान्वयप्रतिपादकपदलभ्यः सर्वत्र शब्दार्थावगमहेतुरिति
व्यापकं भवति । एवं च सति <b>प्रमाणान्तरे पुनरन्विष्यमाणे नान्विताभिधाननिबन्धनः</b>
<note>(1) Bhashya 652</note>
﻿<pb n="r758"/>
संबन्धः <b>शक्यते दर्शयितुम् ।</b> कुतः इत्यत्राह---<b>प्रकरणादिभिर्वाक्यार्थानां संबन्धा-
वगतिः</b> प्रयाजादिनियोगानां वाक्यार्थानां, वाक्यार्थभूतस्याधिकारनियोगस्य च संबन्धः
प्रकरणादिभिरवगम्यते । <b>न च वाक्यार्थस्य</b> च वाक्यार्थस्य <b>संबन्धे पदाभिधानलक्षणः
संबन्धः</b> । कस्मादित्याह---<b>अन्वितं पदं पदार्थान्तरेण पदार्थमाचष्टे</b> । तेन पदार्थाना-
मेवान्विताभिधानलक्षणः संबन्धः <b>न पुनर्वाक्यार्थं वाक्यार्थान्तरेणान्वितमभिधत्ते वाक्यम्</b> ।
वाक्यस्याखण्डस्यावाचकत्वात् । भागशो हि वाक्याद्वाक्यार्थावगतिरिति तत्र तत्रोक्‍तम् ।
उपसंहरति---<b>अतो दर्शपूर्णमासार्थतया प्रयाजादिवाक्यार्थान्वयमशाब्दं मन्वानस्य प्रश्नः ।</b>
वाक्यार्थान्वयमशाब्दं मन्यते । पदार्थान्वयस्तु भवति शाब्दः तस्मिंस्तु पक्षे न श्रुत्याद्यतिरिक्त---
प्रमाणसिद्धिरिति मन्वानस्यायं प्रश्नः । <b>ननु चैतावन्त्येव प्रमाणानीति अशाब्दं वाक्यार्थ
संबन्धं मन्वानस्य प्रश्‍नेन भवितव्यम्</b> । <b>न पुनः किमेतावन्त्येव प्रमाणानीति । उच्यते
---एतदेवोक्‍तं यद्यसंयुक्तं</b> श्रुत्यादिभिः <b>न तर्हि विनियोज्यमपि</b> अशाब्दत्वाद्वाक्यार्थयोः
संबन्धस्येति प्रमाणान्तराक्षेप एवायं यतस्त्वया सिद्धान्तवादिना <b>1असंयुक्तमिति वदता
एतावन्त्येव प्रमाणानि इत्युक्तम्</b> । <b>अतः</b> उपपन्नोऽयं <b>प्रश्नः</b> असंयुक्तग्रहणे सति
<note>(1) G. संयुक्त</note>
﻿<pb n="r759"/>
<b>किमेतावन्त्येव प्रमाणानीति</b> । अस्यार्थः---सिद्धान्तवादिनैवासंयुक्‍तग्रहणे तु कृते पूर्वपक्ष-
वाद्याह --- किं तवाप्येतावन्तयेव प्रमाणानीति सम्मतं येन श्रुत्याद्यसंयुक्‍तं2 असंयुक्‍तमिति ब्रूषे ।
अन्यथा श्रुत्याद्यसंयुक्‍तमपि किमित्यसंयुक्‍तं स्यात इत्येवं प्रश्नः । <b>इतरस्तु</b> राद्धान्तवादी
<b>नावश्यं पदार्थान्वितमेवेदं शाब्दम्</b> । <b>ऐदमर्थ्येनापि शब्दः संबन्धं प्रतिपादयत्येवेति
मन्वानो नेत्युक्तवान्</b> । अस्यार्थः---न मया असंयुक्तशब्दं प्रयुञ्जानेन सर्वथाऽसंप्रयुक्तत्व-
मुक्‍तम् । किन्तु प्रकरणस्य पृथक् प्रमाणत्वदर्शनाय श्रुत्याद्यसंयुक्‍तं प्रकरणेन विनियुज्यत
इत्युक्तम् । यस्तु तवाभिप्रायः वाक्यार्थानां परस्परसंबन्धोऽशाब्द इति सोऽप्ययुक्‍तः नावश्यं
पदार्थान्वितमेव शाब्दं शब्दप्रमेयम् । किन्तु ऐदमर्थ्यान्यथानुपपत्त्या गम्यमानमपि शाब्दं
भवत्येव । कस्मादित्याह ---<b>ऐदमर्थ्येनापि शब्दः संबन्धं प्रतिपादयत्येवेति</b> । अस्यार्थः
--- न प्रथममेव पदार्थैरितिकर्तव्यताभावेनान्वितैः अन्वितं परमापूर्वमभिधीयते, किन्तु ऐदमर्थ्य
मात्रेणान्वितैः । प्रधानविधिरेव स्वार्थमवान्तरवाक्यार्थैरन्वितं अभिधत्ते । अवान्तरविधयस्तु
स्वार्थान् स्वरूपमात्रेणैव सन्निधापयन्ति । अत एव च सप्तमाद्ये प्रधानविधिरेवाङ्गतां विधत्त
इत्युक्‍तम् । तेन स्ववाक्येनोपात्तकरणावरुद्वे परमापूर्वे प्रकारान्तरेणान्वयानुपपत्तेः करणोपकार-
कतयैवान्वयात् न प्रमाणान्ततरमस्तीति पूर्वपक्षिणोक्‍ते सामान्येनैदमर्थ्यान्वयासंभवात् करणोः-
पकारकतया विशेषान्वयासंभवात् शेषान्वयाभिधानेन अर्थभेदो विद्यत इति करणान्वयसिध्यर्थं
प्रकरणं नाम प्रमाणान्तरं अस्तीति मन्वातो राद्धान्ती नेत्युक्तवात् । इतरस्तु राद्धान्तिनो
भावमनबबुध्यमानः पृच्छति---<b>किमपरं कारणमिति</b> <q>“प्रश्नेनैवोपक्रम”</q> इति भाष्यम् । 
तस्यार्थः प्रश्‍नेनैवोपक्रमः पूर्वपक्ष इति तद्व‍याचष्टे---<b>पूर्वोक्तस्य प्रश्‍नार्थस्य</b> विवरणमेतत् ।
<note>(1) Bhashya P. 817</note> <note>(2) असंयुक्तमात्रं</note>
﻿<pb n="r760"/>
<b>का नामेयो नदीति</b> । कस्यचित् ज्ञातनद्यर्थस्यैवाक्षेपाभिप्रायः प्रश्न उपपद्यत इति । स चायं
प्रश्‍नार्थः <q>‘‘कथं पुनरसंयुक्तस्यैव विनियोग”</q> इत्येन मन्थेन प्रकटीकृतः । <b>तदिदमैद-
मर्थ्यलक्षणं कथयति । इति कर्तव्यतार्थित्वात् इति</b> । यदीतिकर्तव्यतार्थित्वादित्यनेन
शेषत्वमुक्‍तं तदा ऐदमर्थ्यलक्षणं ऐदमैर्थ्यं लक्षणं प्रमाणं यस्य तत तथोक्‍तम् । <b>ननु चोक्तं
एकनियोगलक्षणसंबन्धोऽयं, किमिदमितिकर्तव्यतार्थित्वं नाम</b> । एकनियोगत्वेनैव
संबन्धसिद्धेरितिकर्तव्यतार्थित्वं नाम न प्रमाणान्तरमिति । <b>उच्यते---एकनियोगलक्षण-
संबन्धो नोपपद्यते यदीतिकर्तव्यतालक्षणः संबन्धो न स्यात् इति</b> । अस्यार्थः---एकं 
साधिकारनियोगं प्रति ऐदमर्थ्येऽवगतेऽपि यावदितिकर्तव्यतालक्षणः संबन्धो नावगम्यते ताव-
न्निर्विशेषविषयस्यैदमर्थ्यस्यान्यथानुपपत्तेः करणावरुद्धत्वाच्च एकनियोगलक्षण एव संबन्धो-
नोपपद्यते । कथं नोपपद्यते इतयत्राह---<b>न ह्यसंबन्धविधेयस्य एकविधानता उपपद्यते</b> ।
असंबन्धो विधेयो यस्य विधेः, यद्विधिर्विधेयेन सह स विधिः तेन सहैकविधानतामेव न लभते
<b>विधेयनानात्वात्</b> । स्वभावतो नानाभूतथोर्विध्योः विधेयोन नानाभूतेन नानाभूतविधेययोश्च
येयमेकविधानता सा विधेययोः परस्परसंबन्धं विना नोपपद्यते । तेनावान्तरविध्यर्थानां
स्वविधिविधेयानां प्रधानविधेरितिकर्तव्यतार्थित्वलक्षणेन प्रकरणेन प्रधानविधिविधेयेन करणेन
सह करणेतिकर्तव्यतालक्षणः संबन्धः प्रधाननियोगेनैदमर्थ्यलक्षणस्संबन्धोऽन्विताभिधाननिबन्धन
﻿<pb n="r761"/>
एव । तदाक्षिप्तस्तु यः करणेतिकर्तव्यतालक्षणस्संबन्धः सोऽपि शाब्द एव । अत्र चेयं प्रक्रिया
अवान्तरविध्यर्था विधेयाः प्रधानविधिं प्रत्युपादीयमानत्वात् यद्धि यत्सिद्ध‍यर्थमुपादीयते
तत् तद्विधेयमिति तन्त्रे व्यवहारः प्रधानविधिस्तु न विधेयः । ननु प्रधानविध्यनुप्रवेशः
कथमितिकर्तव्यतायाः यावता2 करणमात्रपर्यवसायिन्येव सेत्यत्राह---<b>उपपद्यते च करणस्येति
कर्तव्यतया संबन्धः</b> । करणस्येतिकर्तव्यतया नियोगस्य <b>संबन्धः अन्यत्रापि लौकिके
साध्ये दर्शनात्</b> । लोकिकस्यापि साध्यस्येतिकर्तव्यतया संबन्धः करणं तु द्वारमात्रमिति
लोकप्रतीतम् । <b>साध्यश्चायं नियोगार्थः</b> । उपसंहरति---<b>तस्मादुपपन्नं इतिकर्तव्यता-
र्थित्वादिति विधेयसंबन्धकारणम्</b> । विधेययोः संबन्धकारणमिति । व्याख्यांत चेदम् ।
यदि वाक्यार्थयोरपि संबन्धः शाब्दः <b>किमिति तर्हि वाक्यस्यैवार्थेन औत्पत्तिकः संबन्धो
दर्शितः</b> यावता वाक्यसमूहस्यापि दर्शयितव्यः । <b>उच्यते---असूत्रार्थज्ञो भवान् क्रियार्थे-
नेति वदता सर्वस्यैवास्य प्रामाण्यं दर्शितम्</b> । यावद्धि क्रियार्थतया नियोगार्थतया प्रति-
पाद्यते तस्य सर्वस्यान्वयः शाब्द एव न प्रतिभामात्रकल्पित इति सर्वस्यास्य पदार्थान्वयलक्षणस्य
वाक्यार्थान्वयलक्षणस्य च प्रामाण्यं दर्शितम् । नन्वेवं वदता नियोगार्थेन सहैदमर्थ्यलक्षणः
संबन्ध एव शाब्द इत्युक्‍तं न पुनर्विधेयानामपि परस्परसंबन्ध इत्यत्राह---<b>ऐदमर्थ्यलक्षणमेव
संबन्धं वेदविदो मन्यन्ये । तत्सिद्ध‍यर्थं तु पदार्थानामपि अन्विताभिधानं दृष्टम्</b> ।
अस्यार्थः---पदार्थानामपि यः परस्परसंबन्धः स ऐदमर्थ्यलक्षणसंबन्धसिध्यर्थ एव । सर्वस्यात्र
<note>(1) G. कारण</note>
﻿<pb n="762"/>
नियोगैदमर्थ्यलक्षण एव संबन्धः तेनेहापि वाक्यार्थानां नियोगैदमर्थ्यलक्षणस्संबन्धः ।
तत्सिद्ध‍यर्थस्तु विधेयसंबन्ध इति । नियोगैद<b>मर्थ्यमेव</b> च शब्दस्य <b>प्रमाणान्तरत्वे हेतुः</b>
तत्र प्रमाणान्तरानवगमात् । <b>अन्वितार्थाभिधानं तु</b> लोकेऽपि तुल्यम् । <b>देवदत्तः
काष्टैः स्थाल्यामोदंन पचतीत्येवमादिषु लौकिकेष्वपि</b> । अधिकरणार्थमुपसंहरति---<b>अतः
प्रकरणविनियोज्यमपि शेषत्वमस्तीति सिद्धम्</b> । प्रयोजनं तु सप्तमाद्यपूर्वपक्षन्यायेन
व्याख्यातमिति न व्याख्यातम् ।</p>
<p><b>क्रमश्च देशसामान्यात् । अत्रेदानीं कः प्रश्नार्थः</b> पूर्वाधिकरणे हि प्रकरणं नाम
प्रमाणान्तरं नास्तीत्यनेनाभिप्रायेण युक्तः प्रश्नः । अत्र पुनः कः प्रश्नार्थः । उत्तरं
---<b>ऐदमर्थ्यलक्षणमेव संबन्धं वेदे वेदविदो मन्यन्त इत्युक्तम्</b> । स च संबन्धमात्रमेवा-
पादयिंतु समर्थः तावन्मात्रेणैवोपपत्तेः न पुनः करणविशेषसंबन्धमपि । अपि च ऐदमर्थ्य-
व्यतिरेकेण देशसामान्यमेव न संबन्धोऽस्ति योऽन्यथानुपपद्यमानः विशेषकरणसंबन्धं कल्प-
यतीति प्रमाणान्तरभूतक्रमाक्षेपरूपः2 प्रश्नः । <b>ननु चैतावन्त्येव प्रमाणानीत्याक्षेपेण
भवितव्यम् । किमिदं <q>‘किमेतावन्त्येव प्रमाणानि’</q> इति । अत्रोच्यते---अत्राप्यसंयुक्त-</b>
<note>(1) Bhashya P. 819 (2) R. क्षेपपरः</note>
﻿<pb n="r763"/>
<b>ग्रहणं विषयान्तरप्रदर्शनार्थतया</b>ऽनुवर्तते । तस्मिन् सत्ययं प्रश्नः पूर्ववदित्यनवद्यम् ।
इतर आह-<b>सत्यमैदमर्थ्यव्यतिरेकेण संबन्धो नास्ति तथापि प्रमाणान्तरमस्त्येव ऐदमर्थ्य-
विशेषावगतौ स्थानसामान्यं नाम । तदिदमुक्तं क्रमश्च देशसामान्यादिति</b> । अस्यार्थः
---दब्धिर्नामासीदित्यनुमन्त्रणमन्त्रः केनचिदनुमन्त्रणीयेन सहैकावाक्यतामाकाङ्क्षति तेन
सन्निहिेतेनैकवाक्यतां याति । यत्रैव स्थानेन एकवाक्यतापूर्वकः शेषभावः तत्र स्थानेनैव
विशेषकरणसंबन्धः इति । <b>प्रयोजनं तु दर्शितमेव</b> ।</p>
<p><b>आख्या चैवं तदर्थत्वात् । अत्रेदानीं प्रश्नार्थो नोपपद्यते ऐदमर्थ्ये सति
स्थानबत् विशेषावगमे हेतुत्वात् समाख्यायाः</b> । अस्यार्थः---अध्वर्य्वादयः प्रकरणे
परिपठिताः नियोगेनैदमर्थ्यापन्ना कथमैदमर्थ्यं भजन्तामिति आध्वर्यवमित्यादिभिः 2कर्मविशेषा-
भिधायिनीमिः समाख्याभिः विशेषकार्यसंबन्धावगमात् तद्‌द्वारेणैव शेषत्वमिति समाख्यायाः
प्रामाण्यात् तदाक्षेपाय न प्रश्न उपपद्यते । उच्यते---<b>अस्त्यत्र विशेषः</b> स्थानसमाख्ययोः
<b>युक्तं तावत् स्थानस्य विशेषावगमहेतुत्वं वैदिकत्वात्</b> । वेद एव हि उपांशुयाजक्रमे
<q>‘दब्धिर्नामासि’</q> इत्यनुमन्त्रणमन्त्रः पट्यते । तत्र सन्निहितेनान्विताभिधानं लोके व्युत्पन्नमिति
<note>(1) Bh. P. 803 (2) G. धर्म</note>
﻿<pb n="r764"/>
सन्निहितोपांशुयाजदेवतयैव असीति मन्त्रगतं पदं संबध्यते । तेन युक्‍तं स्थानस्य विशेषा-
वगमहेतुत्वम् । <b>समाख्या पुनः लौकिकी आध्वर्यवमित्यादिका । न च लौकिक-
मभिधानं वेदार्थावगमहेतुर्भवति । यथा पचतीत्येवमादिषु</b> । अस्यार्थः---लौकिक-
मभिधानं वेदाननुप्रविष्टं न पदार्थावगमहेतुर्भवति यथा पचतीत्यादिः । अन्यथा पचतीत्यादेरपि
वेदार्थाङ्गभूतपाकविधायकत्वं स्यात इति यतः समाख्यायाः वेदार्थावगमहेतुत्वं नास्ति अतः
अप्रमाणत्वात् समाख्यायाः <b>इदमुक्तं किमेतावन्त्येव प्रमाणातीति । अत्रोच्यते---समाख्या-
या लौकिकत्वेपि वैदिकस्यार्थस्यावगमहेतुत्वम्</b> । आध्वर्यवादिसमाख्या तु कर्मविशेषाणां
कर्तृविशेषावगमहेतुत्वं प्रतिपद्यते । कुतः ? <b>अभिधानं हि कृत्तद्धितसमासानां संबन्धिनि
प्रसिद्धं वैदिकस्यार्थस्य चेदमभिधानं यद्यपि स्वयं</b> लौकिकम् । अस्यार्थः---यथा पचती-
त्यादि लौकिकममिधानं न वैदिकार्थसंबद्धं न तथा हौत्रादिसमाख्या वैदिककर्मविषयत्वात् इयं
च समाख्या तद्धितान्ता तद्धितान्तैश्चान्धिानं प्रकृत्यर्थसंबन्धिनि दृष्टम् । कर्मसु च कर्तृविशेषा-
श्रवणात् कर्तृविशेषापेक्षायां समाख्यया कर्मसंबन्धित्वेनावगता होत्रादयः एव कर्तारो विज्ञायन्ते ।
अतस्समाख्या <b>विशेषमवगमयति</b> । समाख्याया बुद्धिस्थत्वेन 1कर्तृविशेषेणैतानि कर्माण्यभिधीयन्त
इत्यर्थः । ननु च लौकिकमिदमभिधानं, तच्च प्रमाणान्तरपूर्वकं तेन प्रमाणान्तरेण विशिष्टपुरुष-
सबन्वमवगम्य लौकिकमभिधानं प्रयोक्‍तव्यम् । न च प्राक् समाख्यायाः संबन्धोऽवगतः इति कथं
समाख्यया नियमः इत्यत्राह---<b>न चेदं स्मृतिवत् प्रमाणान्तरमपेक्षते औत्पत्तिकत्वाच्छब्दार्थ-</b>
<note>(1) G. कर्तृविशेषाण्येतानि</note>
﻿<pb n="r765"/>
<b>संबन्धस्य</b> । अस्यार्थः---स्मृतौ हि वाक्यं पुरुषप्रणीतम् । तच्च वाक्यं पुरुषप्रणीतमुच्यते
यत्पुरुषेण प्रमाणान्तरेणार्थं प्रतीत्य तत्प्रतिपादनाय प्रयुज्यते । तदुक्‍तं1 <q>“कृतिश्चात्र
प्रमाणान्तरदृष्टार्थप्रतिपादनम् । न च वर्णादिकार्यता”</q> इति । तेन तत्र प्रमाणान्तरापेक्षा ।
इह त्वाध्वर्यवमित्यादिपदं, न च पदं पौरुषेयं अनादित्वात् । अतोऽत्र न प्रमाणान्तरापेक्षा ।
<b>तस्माद्‌युक्तं आख्या चैवं तदर्थत्वात् इति</b> । कुतो युक्तम्---<b>यतो विशेषावगमहेतुः</b>
सामान्यतः क्रियाक्षेपेण कर्तृमात्रेऽवगते विशेषापेक्षायां समाख्या यस्माद्विशेषावगमहेतुः,
तस्माद्विशेषान्विताभिधानसिद्ध‍यर्थं कर्तृविशेषमुपस्थापयतीति समाख्यापि प्रमाणमित्यर्थः ।
<b>प्रयोजनमुक्तम्</b> ।</p>
<p><b>श्रुतिलिङ्गवाक्यप्रकरणस्थान</b> । अत्र भाष्यम्---का पुनरित्यादि । तदाक्षिपति
---<b>का पुनरत्र श्रुतिः किमिदं लिङ्गम् । ननु चायं प्रश्‍नो नोपपद्यते । किमिति नोपपद्यते ?</b>
यस्मादुक्तानि <b>विनियोगे कारणानीत्युक्तम्</b> । अत्रैव भाष्यकारेण । <b>न चानिर्ज्ञातस्यो-
क्तता संभवति । तस्माद्विप्रतिषिद्धं उक्तानि विनियोगे कारणानीति का पुनरत्र श्रुतिः किं
लिङ्गमिति च</b> । उक्तानीति पदं निर्ज्ञाततामाह । का पुनः श्रुतिः किं लिङ्गमिति च
अनिर्ज्ञातताम् । न चैकस्यार्थस्य युगपत् निर्ज्ञानं अनिर्ज्ञानं च संभवति ।</p>
<note>(1) Bhashya 824</note>
﻿<pb n="r766"/>
<p><b>अथायमभिप्रायः विनियोग एव श्रुत्यादिभिरुक्तः न पुनः श्रुत्यादीनं स्वरूपमिति</b>
तेनोक्‍तता च प्रश्नश्चोपपद्यते इति यद्यपि विनियोग एवोक्तो न श्रुत्यादीनां स्वरूपं, एवं
<b>तर्ह्येवमेव वक्‍तव्यं उक्तः श्रुत्यादिभिर्विनियोग इति न पुनरेवं</b> वक्तव्यं उक्तामि
<b>विनियोगे कारणातीति । किञ्च विनियोगोक्त्यापि विनियोगे कारणान्युक्तान्येव भवन्ति</b> ।
कुतः ? <b>कार्यतः कारणपरिज्ञानात्</b> विनियोगः कार्यं श्रुत्यादीनि विनियोगे कारणानीति
कार्ये चावगते <b>कारणमवगतं भवति</b> । श्रुतिविनियोगो यस्य कार्यं तत श्रुत्याख्यं प्रमाणमिति ।
इतरप्रमाणेभ्यश्च शाब्दस्यायं विशेष इत्याह<b>अर्थावच्छेद्यमेव हि शाब्दं विशेषतो भवति
स्वरूपतो वर्णमात्रावगमात्</b> । इदं पदं वाक्यं इति योऽयं विभागः स कार्यविभाग-
निबन्धन एव । न चार्थावगमादृते कार्यात् स्वरूपत एव शाब्दस्य भेदः स्वरूपतो
वर्णमात्रावगमात । तेन विनियोगेऽप्युक्‍ते कारणज्ञानस्योद्भूतत्वात् प्रश्नो नोपपद्यते ।
आक्षेपान्तरं चाह---<b>श्रुतिलिङ्गयोश्च विशेषमभिधाय पुनर्वाक्यप्रश्‍ने कोऽभिप्राय इति न
विद्मः</b> । ययोरेव हि प्रमाणयोर्यस्मिन् विषये बलावलसंप्रधारणा तयोरेव स्वरूपप्रश्नः तत्र
युक्तः, नापरस्य । <b>अथायमभिप्रायः</b> पृच्छतः <b>वाक्यस्वरूपे पृष्टे---संहत्यार्थमभिदधति
पदाति वाक्यं</b> इत्युत्तरे उक्‍ते श्रुतिलिङ्गयोर्वाक्याद्विशेषानुपपत्तिः । अतो वाक्यस्य
वाक्यस्य चैषा संप्रधारणेति चोद्यं कर्तव्यमित्येवमर्थं इदं वाक्यविषयं प्रश्‍नोत्तरं प्रश्‍नश्च उत्तरं च
<note>(1) विनियोगोक्त्याविनैव प्रश्‍नो न घटते</note>
﻿<pb n="r767"/>
प्रश्‍नोत्तरम् । तदपि नोपपद्यते यस्माद्गार्हपत्यश्रबणं श्रुतिः, इन्द्रशब्दस्याभिधानसामर्थ्यं च
लिङ्गं, <b>संहत्यार्थमभिदधति पदानि वाक्यं इति स्पष्टमेव त्रयाणां परस्परमन्यत्वमुपलभा-
महे</b> । ननु संहत्येति वदन् मिलिंत पदजातं अपूर्वमर्थमभिधत्ते इतीव ग्रन्थो दृश्यते । स
चायमनुपपन्नः । समुदायस्य वाचकत्वनिषेधात् । एकैकमेव हि पदमन्वितं स्वार्थमभिधत्त
इति तत्र तत्रोक्तम् । उच्यते---अभिदधतीति बहुवचनप्रयोगात् एकैकश एव अभिधान-
मुक्तम् । किन्तु एकैकेनैव पदेनान्वितं स्वार्थमभिदधता येनान्वितं तदुपस्थापकं पदमपे-
क्षितम् । अतोऽर्थान्तरोपस्थापकतया पदान्तरापेक्षितया संहत्येत्युक्तम् । एतच्च
<b>वाक्यार्थमातृकायां</b> तद्भूताधिकरणे चोक्तमस्माभिः । <b>तस्मादन्धपदमेवेदं भाष्यमिति
ग्रन्थज्ञानमानिनो मन्यन्ते । अत्राभिधीयते । सत्यमर्थात् प्रमाणावगतिः तथापि
तूपपद्यत एव प्रश्‍नः का पुनरत्र श्रुतिरिति</b> । अत्रायमाशयः---विनियोगाभिधानेन प्रमाण-
स्वरूपमप्युक्‍तं भवति तदभिप्रायेणैवेदमुक्‍तं उक्तानि विनियोगेकारणानीति । न च स्वरूप-
ज्ञाने सति श्रुतिलिङ्गप्रश्‍नस्यानवकाश इति उपपद्यते प्रश्‍नः । <b>कथमुपपद्यते ?</b> उत्तरं
---<b>सत्यं गार्हपत्यश्रवणं श्रुतिः सत्यं चेन्द्राभिधानसामर्थ्यं लिङ्गं तथापि पदान्तरनिरपेक्षं
नैव शक्यतेऽवगन्तुम् । एेन्द्रया गार्हपत्य उपस्थातव्य इति</b> श्रुतिविनियोज्यत्वं,
<b>नापीन्द्रपरता मन्त्रस्य</b> लैङ्गिकी पदान्तरनिरपेक्षा । अतः <b>तुल्ये पदान्तरसव्यपेक्षत्वे</b>
﻿<pb n="r768"/>
<b>कार्यगम्ययोः श्रुतिलिङ्गयोर्विशेषमजानन् पृच्छति---का पुनरत्र श्रुतिः किं लिङ्गमिति । अथ
किमिति अध्यायादौ इदं न निर्णीत श्रुत्यादीनि च विनियोगे कारणानीत्यस्मिन्‍नेव भाष्ये
अत्रोच्यते---तत्राप्येतदुत्सूत्रमेव वक्तव्यम्</b> । यदि हि तत्रेदं सूत्रोक्‍तं तदा सूत्रं
विवृण्वन् भाष्यकारो ब्रूयात् तत्राप्येतदुत्सूत्रमिति विशेषाभावादिहैवोक्तम् । <b>इयांस्त्वत्र
विशेषः श्रुतिलिङ्ग इत्यस्य सूत्रस्य व्याख्यातव्यतया औपोद्धातिकतया संबद्धमभिधानं
भवति</b> । ज्ञातस्वरूपयोर्हि भेदावगमे सति बलाबलविवेकस्यावसर इति भवति स्वरूपज्ञानमौ-
पोद्धातिकम् । <b>कथं पुनरिदानीं तुल्ये पदान्तरसंबन्धे गार्हपत्यशब्दस्य श्रुतितोच्यते</b> ?
यावता वाक्यमेव1 द्वयमप्येतदिति । <b>इयमुच्यते । पदान्तरसंबन्धो</b> मन्त्रगतो विनियोग-
वाक्यगतश्च <b>इन्द्राभिधाने गार्हपत्याभिधाने वाऽविशिष्टः । गार्हपत्यश्रवणमेव तु गार्ह-
पत्याभिधाने व्याप्रियते</b> । तेनान्वयव्यतिरेकाभ्यां गार्हपत्यश्रवणमेव गार्हपत्याभिधाने
व्याप्रियते । <b>ननु द्वितीया व्याप्तियत इत्युक्तम्</b> । इन्द्रेऽपि ह्युपस्थेये गार्हपत्यशब्दः
सप्तम्यन्ततयाऽन्वयं यात्येव । न पुनर्द्वितीयेति सैव गार्हपत्योपस्थाने करणम् । <b>सत्यं
गार्हपत्यश्रवणे सति</b> । सापि न प्रातिपदिकार्थनिरपेक्षा गार्हपत्यविनियोगे प्रभवति,
<note>(1) G. वाक्येनन्वयम</note>
﻿<pb n="r769"/>
इन्द्रेऽपि द्वितीयार्थोपपत्तेः । <b>अतः पदस्यैव दर्शितं न प्रातिपदिकमात्रस्येति</b> । द्वितीया
अनुक्ताप्युपलक्ष्यते । द्वितीयोपादानेपि प्रातिपदिकमपि इति पदमेव गार्हपत्याभिधाने
व्याप्रियते । <b>एवमिन्द्राभिधाने</b> इन्द्रोपस्थाने विनियोगेपि <b>मन्त्रे पदान्तरमुदास्ते</b> गार्हपत्या-
भिधानेपि तुल्यत्वात् । तस्मात् पदान्तराणामुदासीनत्वात् श्रुतिलिङ्गयोर्वाक्यात् भेदः ।
एवं च सति 1पदान्तरापेक्षत्वेन वाक्यत्वे संभाव्यमाने सति <b>एतद्विवेकज्ञानायैव वाक्येपि
प्रश्‍नोत्तरमित्युपपन्नमेव</b> । उपसंहरति---<b>अतोऽसाधारणप्रतीतिनिमित्ततया सत्यपि
संहत्यार्थाभिधाने श्रुतिर्लिङ्गमिति चोच्यते</b> । यतो भेदः श्रुतिलिङ्गयोः । <b>तस्मादुपपन्नं
श्रुतिलिङ्गयोर्विरोधे किमुभयं विनियोजकं उत श्रुतिरेवेति । प्रकरणप्रश्‍नाभिप्रायं तु
स्वस्थाने</b> प्रकरणप्रश्‍नस्थाने वाक्यप्रकरणविरोधाधिकरणे <b>वक्ष्यामः</b> व्याख्यास्याम इत्यर्थः ।
<b>स्थानसमाख्ययोश्च</b> प्रश्‍नभिप्रायं <b>वक्ष्याम इत्यनुषङ्गः । ननु चेवं</b> सति श्रुतिलिङ्गयो-
र्भेदे सति संप्रधारणमेवं वक्तव्यं किं श्रुतिर्लिङ्गं <b>चोभयं प्रमाणं उत श्रुतिर्वलीयसीति</b> । इह
पुनर्भाष्ये <b>श्रुतिलिङ्गयोः किं बलीयसी श्रुतिः आहोस्विल्लिङ्गमिति न घटते । कुतः ?
यस्मादिदमपि कारणं इदमपि श्रुतिरपि कारणं लिङ्गमपि</b> कारणं इति वक्ष्यति इति
<note>(1) पदार्थापेक्षत्वेन</note>
﻿<pb n="r770"/>
तस्मात्तदनुसारेण द्वयोरपि विनियोजकत्वं उत श्रुतेरेवेति संशयो युक्तः । <b>तस्माद्यथैव पूर्व-
मुपन्यस्तमस्माभिः तथैवोपन्यसनीयम् । न तु किं श्रुतिर्वलीयसी आहोस्विल्लिङ्गमिति</b> ।
यदि <b>तुल्यबले एते कारणे इति च पूर्वपक्षहेतुदर्शनात्</b> । तदनुरूपेण हेतुमता उभय-
विनियोजकत्वेन भवितव्यम् । आक्षिप्योपसंहरति---<b>तस्मादन्यथैवोपन्यासोऽन्यथैवोप-
संहार इति</b> । विरुद्धं <b>फलमपि</b> पूर्वपक्षसिद्धान्तयोः <b>एवमेवोपन्यस्तम्---किमिन्द्रस्य
गार्हपत्यस्य चोपस्थानं कर्तव्यं उत गार्हपत्यस्यैवेति । तस्मादुपक्रमोपसंहारयोः साम्यं
वक्तव्यमिति</b> । आक्षेपान्तरं चाह---<b>यदपि चैवं तर्हि लिङ्गवाक्ये विरुध्यमाने इह
संप्रधार्येते न श्रुतिलिङ्गे इति तदप्ययुक्‍तमेव । सर्वत्र समवेतं विविक्‍तं च दृश्यत
इत्युक्‍तत्वात् विवेकस्य</b> । आक्षेपान्तरमाह---<b>या त्वत्र श्रुतिः सा लिङ्गेन विरुध्यते ।
वाक्यं पुनः लक्षणयाप्युपपद्यत एवेत्युक्त्वा अथवेति पुनः श्रुत्यन्तरोपन्यासः किमपरितो-
घात् उत विकल्पार्थ इति एतदपि न ज्ञायते</b> । पूर्वं गार्हपत्यश्रवणं श्रुतिमुक्त्वा अथवेति
द्वितीयाश्रुतिं दर्शयति । तत्र किमपरितोषेणेदमुच्यते अथ वा पक्षान्तरविभवेनेति न ज्ञायते ।
<note>(1) G. द्वितीयां</note>
﻿<pb n="r771"/>
उच्यते---<b>यस्तावदयमुपन्यासः</b> किं बलीयसी श्रुतिः <b>आहोस्विल्लिङ्गमिति तत्रायमभिप्रायः</b>
किं लिङ्गोपमर्दनेनैव श्रुतिः <b>यथा प्रमाणं तथा</b> लिङ्गमपि श्रुत्युपमर्दनेनैव प्रमाणमिति ।
<b>यदा चोभयं उभयोपमर्दनेनैव प्रमाणं तदोपपद्यत एवायमुपन्यासः किं श्रुतिर्बलीयसी
आहोस्विल्लिङ्गमिति</b> । कथमुपपद्यत इत्याह---<b>एतदुक्‍तं भवति न विद्मः किं बलीय इति</b> ।
तेनायं भाष्यार्थः---किं लिङ्गात् श्रुतिरेव बलीयसी आहोस्विच्छ्रुतिस्तावद्बलीयस्येव । एवं
लिङ्गमपि श्रुतेर्बलीय इति । <b>तस्मादुभयं प्रमाणम् । उभयप्रामाण्ये च उभयो-
रभिधानम् । अत एव चानियम इत्युक्तम् । यदि तुल्यबले एते कारणे इति च
विशेषाग्रहणा</b>दुक्तमित्यनुषङ्गः । भाष्यमनुभाष्याक्षिपति---<b>ततो विकल्प इति । कोऽयं
विकल्पः । ननु चास्मिन् पक्षे समुच्चय एव</b> इन्द्रे च गार्हपत्ये च विनियोगान्मन्त्रस्य ।
समर्थयते---<b>अभिधानविकल्पमङ्गीकृत्यैतदुक्‍तं न प्रयोगविकल्पम्</b> । अस्यार्थः---यदा
गार्हपत्याभिधानाय प्रयुज्यते तदा मन्त्रेणेन्द्रो नाभिधीयते । यदा इन्द्रोपस्थानाय न तदा
गार्हपत्यस्य इत्यभिधानस्य व्यवस्थितो विकल्पः । मन्त्रप्रयोगस्य तु अग्नौ इन्द्रे च समुच्चय
<note>(1) Bh. P. 824</note>
﻿<pb n="r772"/>
एव शेषिभेदेन प्रतिप्रधानं गुणावृत्तेरिति । <b><q>‘यदि तु लिङ्गं बलीय’</q> इत्येतदपि भाष्यं
उपन्यासवत् द्रष्टव्यम्</b> । बलीयस्त्वं च श्रुतिवत् स्वविषये निरपेक्षविनियोजकत्वम् ।
उक्‍तेऽपि श्रुतिलिङ्गे वाक्यानां विवेकः । <b>एवं तर्हीति पुनः</b> प्रश्‍नो न <b>केवलात् गार्हपत्य-
श्रवणात् तदुपस्थानावगतिः</b> पदमात्रस्यावाचकत्वात् । <b>तावन्मात्रस्य श्रुतित्वमुपदर्शितम्</b>
तच्चावाचकम् । यच्च वाचकं तद्वाक्यमिति । एवं चोदिते <b>तदिदानीं राद्धान्तवाद्यभिप्रायं
विवृणोतीति वदन्</b> पूर्वोक्तविवरणमेतदिति दर्शयति---<b>सत्यं वाक्यादृते</b> नायमवगमः
गार्हपत्यश्रवणात् तदुपस्थानावगतिरिति । एतच्च या त्वत्र <b>श्रुतिरित्यनेन ग्रन्थेनोक्तम्
इन्द्राभिधानेपि तुल्यत्वात्</b> पदान्तराणाम् । कथं तुल्वत्वं ? <b>बलीयस्यपि हि लिङ्गे</b>
इन्द्रेप्युपस्थेये <b>ऐन्द्रयोपतिष्ठत इति एतत् गार्हपत्यशब्देन सहैकवाक्यतामभ्युपेत्यैव
यदि हि नोपोयात् तदा लिङ्गेन वाक्यं</b> विरुध्येत वाक्यलिङ्गविरोध एवेह भवेत् न
श्रुतिलिङ्गविरोधः । इह गार्हपत्यश्रवणादनन्तरं योऽर्थः प्रतीयतेऽग्निविशेषात्मकः स लिङ्गेन
विरुद्ध‍यते । अतः <b>श्रुतिलिङ्गयोरेवायं विरोधः । 1अथ वा नात्रैकवाक्यत्वादिति</b>
<note>(1) G. कथं वा</note>
﻿<pb n="r773"/>
<b>पक्षान्तरोपन्यासः सकलपदप्रदर्शनार्थ इति व्याख्यातम्</b> । नापरितोषेण नापि पक्षान्तर---
तया श्रुत्यन्तरोपन्यासः । किन्तु पूर्वं केवलं प्रातिपदिकमुक्‍तं, अधुना विभक्तिसहितम् ।
विभक्तिसहितस्य च विनियोजकत्वमिति दर्शितं प्राक् । <b>किं पुनरत्र युक्तं ? उभयत्र
स्वार्थावगमात्</b> । विवृणोति---<b>लिङ्गादपि लिङ्गार्थः</b> इन्द्रोपस्थानात्मकोऽवगम्यते । <b>श्रुते-
रपि श्रुत्यर्थो</b> गार्हपत्योपस्थानात्मकोऽवगम्यते । <b>वाक्यस्य चौदासीन्यात् उभयत्राभिधान-
मेव2</b> पदमात्रमेवोभयत्र मन्त्रे विनियोजके <b>च विरुद्ध‍यते । न चाभिधाने कश्चिद्विशे-
षोऽवगम्यते इत्यतस्तुल्यबले एते कारणे इत्युक्तम्</b> । एवं चात्र पूर्वपक्षकरणे <q>‘वचनात्त्व
यथार्थं’</q> इत्यनेन सह स्पष्टमपौनरुक्त्यम् । तत्र हि पूर्वपक्षे लिङ्गस्यैव विनियोजकत्वमुक्त्वा
सिद्धान्ते श्रुतिस्तावद्विनियोक्‍तुं शक्‍नोतीत्युक्तम् । इहेदानीं श्रुतेः स्थिते विनियोजकत्वे
लिङ्गस्यापि विनियोजकत्वमाशङ्क्यत इत्युक्तम् । अत्र भाष्यं---<q>“ननु लिङ्गस्य भङ्गुरस्येव रूपं
सविचिकित्सो हि लिङ्गात् प्रत्यय”</q> इति । तदाक्षिपति---<b>केयं विचिकित्सा नाम ?</b> उत्तरं
---<b>असम्यक्‌प्रत्ययः</b> । किमत्रासम्यक्त्वं ? <b>उत्तरं---नहीन्द्राभिधानात् इन्द्रोऽभिधातव्य
इति प्रत्ययो भवति</b> । न हि शक्तिमात्रेण इदमनेन कार्यमिति कर्तव्यताज्ञानं भवति ।
<b>भवति तु गार्हपत्यश्रवणात्</b> अनेन गार्हपत्य उपस्थेय इति कर्तव्यताज्ञानं <b>विधायकवाक्य-
गतत्वात् गार्हपत्यशब्दस्य । ननु चाविधायकत्वाल्लिङ्गस्य प्रामाण्यमेव नास्ति कथं</b>
<note>(1) Bhashya 842</note> <note>(2) G. adds एवमेव</note>
﻿<pb n="r774"/>
<b>विरोधः</b> । नाप्रमाणेन प्रमाणस्य विरोध इत्यर्थः । परिहरति---<b>सत्यं, अभिधानसामर्थ्यमात्रं</b>
नैव <b>प्रमाणं इतिकर्तव्यतावगमे सति अन्यतो विशेषावगमे2 प्रमाणम्</b> । कैः कर्तव्यता-
वगमः ? प्रकरणादिभिः सामान्येनात्रोपकर्तव्यमित्यवगते किं कुर्वतेति विशेषाकाङ्क्षायां
यच्छक्‍नोति कर्तुं तत्कुर्वतेति विशेषकार्ये लिङ्गं विनियोजकं भवत्येव । <b>3कर्तव्यतावगमे
चाभिधानमात्रमवशिष्यत</b> इत्युक्‍तं भाष्ये । तदिदं लिङ्गक्रमाधिकरणे सन्यासिकीकृतं
प्रकटीकृतम् । पूर्वपक्षमुपसंहरति---<b>तस्मात् तुल्यबले एते कारणे इति</b> । अत्रापरं भाष्यं
<q>“बलीयानपि हेतुः”</q> इति तद्व‍याचष्टे---<b>न च तावत् बलीयान्</b> । उक्‍तेन न्यायेन श्रुतिलिङ्गयो-
स्तुल्यबलत्वात् । <b>अन्वारुह्यापि न विरोधोऽस्तीति मन्यते</b> । <q>“ननु चायमेव विरोधः
सकृदुपस्थानं चोदितं असकृदभिनिर्धर्त्यत इति । नैवम् । उपस्थेयभेदात् प्रतिप्रधान-
मा/?/बर्तन्ते गुणा इति न्याय एवैषः न विरोधः”</q> इति भाष्यमनुभाष्य आक्षिपति---<b>ननु चेदम-
विरोधोत्तरं न घटते न ह्यत्रोपस्थेयद्वयं श्रूयते । गार्हपत्यमुपतिष्ठत इति गार्हपत्य एवैकः
उपस्थेयः श्रूयते नेन्द्रोऽपि</b> । न लिङ्गात् कर्तव्यतावगमोऽस्तीति । <b>तस्मादनुत्तरमिदं</b>
भाष्यम् ।</p>
<note>(1) Bh, P. 844</note> <note>(2) G. वगमः</note> <note>(3) G. कर्तव्यनवगमे</note>
﻿<pb n="r775"/>
<p>उच्यते---<b>प्रकरणात् कर्तव्यतावगमात् । इन्द्रपदादपीन्द्राभिधानं प्रतीयत</b>
इति प्रकरणसव्यपेक्षाल्लिङ्गादपि कर्तव्यतावगमः इति <b>मन्वानेन 1उपस्थेयमेदादित्युक्तम् ।
वाक्यसामान्याद्वा</b> । अस्यार्थः---विनियोजकेऽपि पदमात्रमेव गार्हपत्यं इति विनियोजकं
पदान्तराणामुदासीनत्वात् मन्त्रेऽपि इन्द्रपदमविशिष्टमिति तदपि विनियोजकं संभवति
<b>वाक्यसामान्यात्</b> साधारण्यात्; उभयत्रापि तुल्यत्वादित्युक्‍तं प्रागेव । <b>एवं तर्हि गौण-
मुख्यता नोषपद्यत इति पुनर्विरोधोपन्यासः । ननु च प्रतिप्रधानं गुणावृत्तौ सत्यां
नैवायं विरोधो घटते</b> । अस्यार्थः---प्रमाणद्वयेनोभयत्र विरोधात् प्रतिप्रधानं गुणानामावृत्तेः
द्विरयं मन्त्रः प्रयोक्‍तव्यः । तत्रैकस्मिन् प्रयोगे मुख्यता अन्यस्मिंश्च गौणतेति न विरोधः ।
यदि ह्येकस्मिन् प्रयोगे गौणमुख्यार्थतोच्यते ततो विरोधो भवेदिति । परिहरति---<b>अविनि-
युक्तमन्त्रापेक्षोऽयं विरोधः</b> । अविनियुक्तो यो मन्त्रः तदपेक्षोऽयं गौणमुख्यार्थतापत्या
विरोधः । एतदुक्‍तं भवति---स्वाध्यायकाले यस्य मन्त्रस्यैकः प्रयोगः स गौणमुख्यार्थों न युक्त
इति । कथं तर्हि न विरोध इत्यत्राह---<b>विनियोगे तु अविरोधः</b> । प्रधानभेदेन विनि-
योगभेदात् । तद्भेदे च प्रतिप्रधानं प्रयोगभेदादविरोध इति <b>सिद्धोऽत्र पूर्वः पक्षः</b>
राद्धान्तमुपक्रमते---<b>अत्रोच्यते श्रुतिलिङ्गयोः श्रुतिर्बलीयसी । कुतः अर्थविप्रकर्षात् ।
किमिदं अर्थविप्रकर्षादिति । अर्थस्य विप्रकर्षोऽर्थविप्रकर्षः । कः पुनरर्थः श्रुत्यर्थः</b>
<note>(1) G. इन्द्रोपस्थेय</note>
﻿<pb n="r776"/>
अनेनेदं कर्तव्यमित्येवंरूपः । <b>अत्र गार्हपत्यमुपतिष्ठत इति सन्निकृष्टः श्रुत्यर्थः</b> प्रमा-
णान्तरानपेक्षत्वाच्छ्रुतेः <b>इन्द्र उपस्थेय इति विप्रकृष्टः</b> । कथं ? उत्तरं---<q>“कदाचन
स्तरीरसि”</q> इति मन्त्रेणेन्द्र उपस्थेय इति न श्रूयते सत्यपीन्द्राभिधानसामर्थ्ये वचनाभावात् ।
अनुपस्थानीय इन्द्र इत्यवगम्यते” इति भाष्यमनुभाष्याक्षिपति---<b>ननु च पूर्वमेवोक्तं सत्यां</b>
कर्तव्यतायां इन्द्रोऽभिधीयते येन लिङ्गेन सामर्थ्यलक्षणेन <b>तदिन्द्राभिधानं प्रमाणम् ।
ततश्चोभयोः इन्द्रगार्हपत्ययोरभिधाने स्यात्‍तुल्यतैव । अतो द्वयोः</b> श्रुतिलिङ्गयोः
<b>प्रामाण्यमिति</b> । किमिदं पुनराक्षिप्तम् ? लिङ्गप्रामाण्यं <b>समाहितं च</b> समर्थनमुच्यते
<q>“धर्मस्य शब्दमूलत्वादशब्दमनपेक्षं स्यात इति यदेतत् प्रकरणं लिङ्गं च उभयमेतद-
शाब्दम् । न चातिक्रान्तप्रत्यक्षविषय(एव) एवंलक्षणकेऽर्थे शब्दमन्तरेण परिच्छेदोऽव-
कल्पते । अतो मन्यामहे विप्रकृष्ट श्रुत्यर्थाल्लिङ्गमिति”</q> <b>उच्यते</b>---अनेन भाष्येण <b>अशाब्द-
मेतदिति 1विशेषं प्रदर्शयितुं</b> पुनराक्षिप्‍तं लिङ्गस्य प्रामाण्यं समाहितं च । उच्यते---
शब्दश्च पूर्वत्र योज्यः । <b>ननु चैवं सति अशाब्दत्वे लिङ्गस्य प्रामाण्यमेव हीयते</b> ।
<note>(1) G. विशेषं</note>
﻿<pb n="r777"/>
<b>कुतो विरोधः ?</b> प्रामाण्ये हि विरोधो भवति विरुद्धार्थोपस्थापकत्वात् । <b>अथायमभिप्रायः
असति विरोधे</b> श्रुत्या <b>स्मृतिवत् लिङ्गस्य प्रामाण्यं</b> यथा श्रुत्यविरोधविषये स्मृतेः प्रामाण्यं
तथा लिङ्गस्यापि इति । <b>तदयुक्तम् । कुतः ? स्मृतेर्ह्यर्थमवगम्य 1विरोधाद्विपर्ययः</b>
कल्प्यते औदुंबरी सर्वा वेष्टयितव्येति सर्ववेष्टनं स्मृतेरवगम्य श्रुतिविरोधादर्थस्य विपर्ययः
कल्प्यते । <b>इह पुनरुपस्थानं नैवावगम्यत इत्युक्तम् । कथमनवगम्यमानेऽर्थेऽनुमानं</b>
संभाव्यते <b>तस्मात् दुर्गृहीतस्तेनसंभाषितवदसंबन्धं प्रतिभाति</b> । दुर्गृहीतं दुराचरितं
येन स्तेनेन तद्भाषितवत् असंबद्धमिदं भाष्यमित्यर्थः । <b>पुनरपि</b> भाष्यकारः <b>प्रकरणा-
वगतकर्तव्यतापेक्षाल्लिङ्गादेवार्थावगर्तिं दर्शयति---श्रुतिसंभवे च अवगतिवाक्यसाधार-
ण्ये सति कथमयं विशेष इति वक्‍तव्यम्</b> । वाक्यस्य श्रुतौ लिङ्गे च साधारण्येनोदासी-
नत्वात् द्वयोरप्यवगतिर्युक्‍तेति भावः ।</p>
<p><b>अत्राभिधीयते---कर्तव्यस्येतिकर्तव्यताकाङ्क्षस्य वचनं प्रकरणसिति</b> प्रकरणस्य
लक्षणम् । तेन <b>चैदमर्थ्यलक्षणः</b> करणैदमर्थ्यलक्षण <b>एव संबन्धः</b> प्रकरणेन प्रतीयते,
<b>न पुनरन्वित/?/पदार्थलक्षणः</b> अन्विताः पदार्था लक्षणं प्रमाणं यस्य पदार्थान्वयलक्षणस्य स
प्रकरणान्नावगम्यत <b>इत्युक्‍तं</b> प्रकरणाधिकरणे । <b>ततः किं ?</b> इदं ततः । <b>अन्वितपदार्थ-</b>
<note>(1) G. विपर्ययविरोधः</note>
﻿<pb n="r778"/>
<b>लक्षणः संबन्धः पदार्थेभ्य एवावसीयते । ऐदमर्थ्यलक्षणस्तु केवलं कार्यत एव न
पदार्थान्वये1-2 व्यापारोऽवगम्यते</b> कार्यस्य । प्रकरणस्य कार्यतो हि करणैदमर्थ्यमेवा-
वगम्यते । न पदार्थान्वयः कार्यमेवेतिकर्तव्यताकाङ्क्षं प्रकरणम् । तेन प्रकरणात
केवलकरणैदमर्थ्यावगमात् पदार्थान्वयो नावगम्यते । <b>एवमपि को विशेषः ? अयमस्ति
विशेषः पदार्थान्वितलक्षणः</b> । केवलसंबन्धे पदार्थैरन्वितो यो वाक्यार्थः सः लक्षणं यस्य
पदार्थान्वयरूपसंबन्धस्य <b>तस्मिन् सति पश्चात् कार्ययोगः</b> कार्येण सहेतिकर्तव्यतालक्षणः
संबन्धः <b>पदार्थान्वयलक्षणस्तु प्रथमत एव</b> । कार्ये तु प्रकरणरूपे सति पश्चात् पदार्थान्वयः
सामर्थ्यरूपलिङ्गबलेनेति <b>सोऽयमर्थविप्रकर्षः</b> । श्रुतौ प्रथमं पदार्थान्वयः लिङ्गे तु पश्चादिति ।
भवतु पदार्थान्वयविप्रकर्षो लिङ्गस्य तथापि कथं श्रुतेर्बलीयस्त्वं इत्यत्राह-<b>अन्वयप्रदर्शनार्थं च
तार्तीयं प्रमाणषट्कं शेषशेषिविदो मन्यन्ते</b> । तथापि किमित्यत्राह---<b>स चायमन्वयः</b> श्रुतौ
<b>प्रथमतरमवगम्यते</b> । तावतैव ग्राहकस्य मन्त्रसमाम्नानस्य च कृतार्थत्वात् । <b>न कार्यतः
पाश्चात्यायां पदार्थान्वयावगतौ प्रमाणमस्ति । कुतः ? न हि अन्वितस्यान्वयो दृश्यते
यतः</b> । तस्माद्‍युक्‍तं लिङ्गाच्छ्रुतिबलीयसीति । अत्राधिकरणे भाष्ये <b>आनुमानिकाभिधानं
च पदार्थान्वयापेक्षम्</b> । पदार्थान्वयो हि प्रकरणलिङ्गाभ्यां पाश्चात्य इति पाश्चात्यात्म-
<note>(1) पदार्थान्वय</note> <note>(2) पदार्थेभ्यः</note>
﻿<pb n="r779"/>
कत्वात् अनुमान इवानुमानिक इत्युच्यते । अशाब्दं चोच्यते साक्षादन्वितपदार्थलक्षणात्वा-
भावात् । ननु समुच्चयेनात्र पूर्वः पक्षः कथं विकल्पस्य चान्याय्यत्वात् इति राद्धान्तेऽभिधी-
यते इत्यत्राह---<b>विकल्पस्य चान्याय्यत्वादिति मन्त्रवाक्यापेक्षम्</b> । एतदेव विवृणोति
---<b>निन्द्रशब्दस्याभिधानद्वयं न्याय्यमित्यभिप्रायः</b> । इन्द्रशब्दो हि कदाचिद्नार्हपत्य-
मभिधत्ते कदाचिच्चेन्द्रमिति न न्याय्यमिति । <b>अतो</b> विकल्पस्यान्याय्यत्वात् <b>विनियुक्तस्यैव
मन्त्रस्य विनियोगो न घटत इति दर्शितो हेतुः</b> विकल्पस्यान्याय्यत्वलक्षणः । <b>यदुक्तं
अविरोध इति</b> पूर्वपक्षानुभाषणम् । सोऽयं विरोधो यदुत <b>इन्द्रशब्दस्य मन्त्रवाक्या-
पेक्षयाऽभिधानद्वयं नोपपद्यत इति</b> । सकृदुच्चरितं मन्त्रवाक्यम् तेन चैक एवार्थो-
ऽभिधातव्यः न पुनरर्थद्वयं सकृदुच्चरितस्यानेकार्थत्बानुपपत्तेः । ननु च विनियोगद्वयेन
प्रयोगद्वयान्न विरोधः इत्यत्राह---<b>ऐदमर्थ्यस्य च अन्वयलभ्यत्वात् श्रुतावुपरतैव कर्तव्यता-
पेक्षेति नाकाङ्क्षाद्वयमुपपद्यत इति विरोधः</b> । अस्यार्थः---श्रुतौ पदार्थान्वयात् प्रथममवगतात्
करणैदमर्थ्यस्य लभ्यत्वात् प्रथममवगतेन श्रौतेन कार्यविशेषेण उपरतैव कार्यविशेषापेक्षेति
नाकाङ्क्षाद्वयमुपपद्यत इति उभयत्रापि विनियोगात् अस्ति मन्त्रवाक्यापेक्षया विरोधः । यदिदं
श्रौताद्विनियोगात् प्राक् कार्यापेक्षित्वं मन्त्रस्य ग्राहकग्रहणस्य <b>च तदिदमकृतसामर्थ्यत्वं
मन्त्रवाक्यस्य विनियोगस्य चोक्तम् वाक्यप्रकरणशब्दाभ्यां</b> भाष्यगताभ्याम् । वाक्य-
शब्देन मन्त्रवाक्यामुच्यते । प्रकरणशब्देन ग्राहकनियोग इत्यर्थः । कृतं सामर्थ्यं ययो-
<note>(1) Bh. P. 846</note>
﻿<pb n="r780"/>
स्तौ कृतसामर्थ्यौ मन्त्रनियोगौ न कृतसामर्थ्यौ अकृतसामर्थ्यौ तयोर्भावस्तत्त्वम् । <b>अतः
उपपन्नोऽर्थविप्रकषः</b> ।</p>
<p>अत्र चेदं पूर्वोत्तरपक्षसारम्---श्रुत्या तावदैन्द्रो मन्त्रो गार्हपत्योपस्थाने विनियुज्यते ।
तथा प्रकरणापादिते कार्यमात्रे विशेषकार्यनियामकतया लब्धप्रमाणभावेन लिङ्गेनापि इन्द्रोपस्थाने
विनियुज्यते । न च विरोधः, विनियोगद्वयबलेन प्रयोगद्वयादुभयत्राभिधानोपपत्तेरिति
<b>पूर्वपक्षः</b> । राद्धान्तस्तु अधिकारनियोगसन्निधौ पठितस्य मन्त्रस्य ग्राहकेण गृहीतस्य श्रुत्या
प्रथममेवावगतशेषभावस्य पश्चादुपादानेनावगतकरणैदमर्थ्यस्य कार्यान्तराकाङ्क्षाभावात् विनियो-
गानुपपत्तेः न लिङ्गेनापि विनियोगो युक्तः । न च श्रौतलिङ्गविनियोगयोस्तुल्यकालता ।
ग्राहकग्रहणे सति शीघ्रत्वात् श्रुतिविनियोगस्य । प्रकरणविनियोगापेक्षित्वाच्च लिङ्गविनियोग-
स्येति ।</p>
<p><b>लिङ्गवाक्ययोर्विरोधे किमुदाहरणम् ? <q>“स्योनं त्ते सदनं करोमि धृतस्य
धारया सुशेवं कल्पयामि । तस्मिन् सीदामृते प्रतितिष्ठ । व्रीहीणां मेध सुमनस्ममानः”</q></b>
इत्यनेन भाष्यमनुभाषितमाक्षेप्‍तुम् । <b>ननु चार्थविप्रकर्षादित्युक्तो हेतुः सापेक्षनिरपेक्षत्वं
च लिङ्गवाक्ययोः</b> । तथा---हि लिङ्गं वाक्यनिरपेक्षं सदनकरणे पुरोडाशप्रतिष्ठापने च
विभज्य मन्त्रं विनियोक्‍तुं क्षमते । वाक्यं तु लिङ्गविनियोगापेक्षं विनियोक्‍तुं क्षमते विनियो-
जकेन लिङ्गेन हि एकस्मिन् भागे विनियुक्‍ते वाक्येनापरस्यापि भागस्य तदनुप्रवेशिता
कल्प्यते ।</p>
<note>(1) Bh. P. 847</note>
﻿<pb n="r781"/>
<p><b>अतः प्रकट एवार्थविप्रकर्षः । किमित्यधिकरणान्तरमारभ्यते ? न केवल-
मिदमेवाधिकरणम् । सर्वाधिकरणाक्षेप एवायम्</b> 1सुज्ञानो ह्यर्थविप्रकर्षः सर्वत्र ।
<b>कथं ? लिङ्गं ताव्दुक्तं निरपेक्षत्वादिति वाक्यमपि पदार्थान्वयावगम्यसंबन्धं ऐदमर्थ्य-
लक्षणात्</b> प्रकरणसंबन्धात् <b>बलीय इत्युक्तम्</b> । अन्वितपदार्थावगम्यो हि वाक्यार्थान्वयः
वाक्यार्थयोः प्रकरणेन करणैदमर्थ्यलक्षणः संबन्धः प्रतीयते, न पदार्थान्वयलक्षणः । तेन
पदार्थान्वयलक्षणसंबन्धे प्रकरणं लिङ्गमपेक्षत इति दर्शितं श्रुतिलिङ्गविचारे । <b>प्रकरणमपि
तदपेक्षत्वात् क्रमस्य क्रमाद्वलीयः</b> प्रकरणेन हि सामान्यसंबन्धे सिद्धे क्रमेण विशेष-
करणसंबन्धः । <b>क्रमोऽपि विशेषकरणसंबन्धकृत्तया वेदावगम्यत्वाच्च समाख्याया
बलीयानेव</b> । सन्निवानं हि अन्विताभिधानव्युत्पतौ उपाधित्वेन स्वीकृतं संबन्धकारणम् ।
तदा वेदादेव अवगम्यत इति शीघ्रं संबन्धं प्रतिपादयतीति समाख्याती बलीयान् ।
<b>अतो नारभ्भणीयान्येतान्यधिकरणानि इत्यर्थविप्रकर्षज्ञानाभिमानिनो मन्यन्ते ।
अत्रोच्यते---यत्तावदुक्तं निरपेक्षत्वाल्लिङ्गं बलीय इति</b> । तदयुक्तम् । कस्मात् ?
<b>सकलस्य हि मन्त्रस्य कर्तव्यतावगमान्न केवलात् पदात् कर्तव्यतावगमो भवति</b> ।
<note>(1) G. ह्यन्यत्र</note>
﻿<pb n="r782"/>
अयमाशयः---यावन्ति हिं पदानि प्रयुज्यन्ते तावन्ति संभूयैकमर्थं प्रतिपादयन्ति । शक्‍नुवन्ति
चैतान्येकमर्थं प्रतिपादयिंतु इति प्रथममेकवाक्यता अवसीयते । तथाभूतस्य पश्चाल्लिङ्गेन
विनियोग इति । अक्षरार्थस्तु सकलमन्त्रवाक्यस्य कर्तव्यतावगमात् अनुष्ठानावगमकत्वात्ं
न केवलात् पदात् अनुष्ठानावगमः । <b>अतो वाक्यमेव प्रथमतरं पदानां परस्परसंबन्धा-
वगमहेतुः</b> । एकवाक्यार्थप्रतिपादकतया । संबन्धस्य च पदजातस्य पश्चाल्लिङ्गात्
<b>कार्यावगतिः । तस्मात् वाक्यमेव बलीय इति भवति मतिः । अवश्यं चैतदेवं</b>
पदानां स्वत एव प्रथमतरमेकार्थप्रतिपादकतया संबन्ध <b>इत्यभ्युपगमनीयम् । अन्यथा हि
2अविरोधिस्योनादिपदान्तरसंबन्धोऽपि न स्यात्</b> । एकमेव सदनपदं विनियुज्येत ।
कुतः ? <b>विनियोगे पदान्तरनिरपेक्षत्वाल्लिङ्गस्य । अतो दुर्ज्ञानोऽयं वाक्यलिङ्गयो-
र्विप्रकष इति प्रारब्धमिदमधिकरणम्</b> । ननु भाष्ये पूर्वपक्षवादी वाक्येन कृत्स्‍नस्य
मन्त्रस्य विनियोग इत्याह, न पुनर्लिङ्गेनेति तत्राह---<b>अयमेव च पूर्वपक्षवादिनोऽभिप्रायः
पदान्तरसंबन्धसव्यपेक्षं लिङ्गं विनियोजकमिति</b> । अस्यार्थः---यदेतत् पूर्वपक्षवादिना
वाक्यस्य विनियोजकत्वमुक्तं न तल्लिङ्गनिरपेक्षम् । किन्तु लिङ्गमेव विनियोजकम् । तत्‍तु
परस्परसंबद्धस्य पदजातस्येति । <b>उभयत्र सदनकरणे पुरोडाशप्रतिष्ठापने च कृत्स्‍न---
मन्त्रस्य विनियोगः । यत्पुनरिदमुक्तं</b> भाष्यकारेण <b>लिङ्गस्य श्रुत्यापि बाधितत्वादिति
कोऽयं वाक्येन लिङ्गस्य बाधहेतुः । न हि श्रुत्या बाधितस्यान्येनापि बाध्यता युक्ता</b> ।
<note>(1) Bhasya P. 849</note> <note>(2) G. स्वविरोधि</note>
﻿<pb n="r783"/>
<b>तस्मात् बालिशलिखितमेवेदं प्रतिभाति । नेदं वालिशलिखितम् । अन्योऽभिप्राश्चोद-
कस्य । यथैव श्रुत्या पदार्थान्वयसंबन्धज्ञानकारणत्वेन लिङ्गं बाधितं कार्यैक्यविनियोज्य-
त्वात् एवं वाक्येनापि</b> इतिकर्तव्यताकाङ्क्षकार्यैक्यविनियोज्यत्वान्मन्त्रस्येत्यर्थः इति पूर्वः
पक्षः । अत्राभिधीयते---<b>यजुषस्तावद्विनियोगः प्रतिपदम् ।</b> अस्यार्थः---प्रश्लिष्ट-
परिपठितानां यजुषामवच्छेदो नान्यतः । यावदेकार्थं वर्णजातं तावदेकं पदम् । अर्थावग-
मस्तु विनियोगतः । विनियोगश्चानुष्ठानप्रकाशकतया तद्येनानुष्ठानं प्रकाश्यते तस्य विनियोगः ।
एकेन च पदेनानुष्ठानं प्रकाश्यते इति तावन्मावस्य विनियोगः । अथान्विताभिधायितया पदानां
द्वितीयपदापेक्षत्वं तथापि द्वयोरस्तु विनियोगः । कथं तर्ह्यविरोधिपदान्तराणामनुप्रवेशः
तत्राह---<b>कार्यतः पुनः ऐक्यं पदानां यावदेकं कार्ये तावदविरुद्धः पदान्तरसंबन्धः</b> ।
अस्यार्थः---पदान्तराण्यपि प्रकरणाधीतानि केन द्वारेणानुप्रविशन्तीत्यपेक्षायां यावतामन्वयवता-
मेकार्थान्वयित्वं प्रतीयते तावन्ति 1लिङ्गविरोधेन प्रविशन्ति । लिङ्गावगते <b>कार्यान्तरे तु
प्रत्यर्थिनि न कार्यान्तरसंबन्धिता शक्यते प्रतिपत्‍तुम्</b> । न हि स्वत एव कार्यलाभे
परोपजीवित्वं युक्तम् । कुतः स्वतः कार्यलाभ इत्यत्राह---<b>प्रतिपदं</b> यजुषां <b>विधानादेव</b> ।
कस्मात्पुनः प्रतिपदं यजुषां विधानं इत्यत्राह---<b>अत्र हि कार्यतो मन्त्रत्वम्</b> । कार्यमपेक्ष्य
मन्त्रविभागः । <b>न मन्त्रतः कार्यम्</b> । कार्यात्प्रागेकमन्त्रत्वे अवगते न पश्चात् कार्यम् ।
<note>(1) G. लिङ्गेता वि</note>
﻿<pb n="r784"/>
कार्यात्प्रागेकमन्त्रत्वे प्रमाणाभावात् <b>यथा ऋक्षु सामसु चेति</b> विपरीतयोजना । अन्यत एव
ऋचां साम्नां च परिमाणज्ञानात् । <b>अतः कार्यनिरपेक्षां केवलपदार्थान्वयसंबन्धितां
वाक्यनिबन्धिनीं बाधते लिङ्गम्</b> । कार्यशून्या या केवलेन पदार्थान्वयेन पदानां परस्पर---
संबन्धिता वाक्यनिबन्धिनी तां लिङ्गं बाघत इत्यर्थः । <b>ननु च श्रुतावपि ऐन्द‌‍या</b> गार्हपत्य-
मुपतिष्ठत इत्यत्राप्येवमेव प्राप्नोति । विभज्यैवेन्द्रस्य पदस्य इन्द्रोपस्थाने विनियोगः प्राप्नोति ।
परिहरति---<b>सत्यं प्राप्नोति यदीदं यजुः स्यात् तत्‍तु श्रुतिविनियोज्यत्वमृक्षु दर्शितम् ।
ऋचां च मन्त्रतः कार्यं</b>, छन्दोवन्मन्त्रोपस्थापनावशेनावगतानामेवर्चां विनियोगेन कार्य-
मित्युक्‍तं अर्थैकत्वादित्यत्र । <b>यजुषां पुनः यत्रापि इषेत्वेति विनियोगः तत्राप्युपादानव-
शात् विच्छेदः</b> । यावदेव कार्येणोपादीयते तावदेवैकं यजुरित्युपादानाद्विच्छेदः । <b>न पुनः
कार्योपादानाभ्यामन्यो</b> यजुष्ट्वे हेतुरस्ति । कार्यपदस्य तावत् कार्यत एवानुप्रवेशः
तदेकवाक्यतयाऽन्येषां कार्यशून्यानां उपादानत इति तस्माद्‌युक्तो वाक्यभेदः कार्यभेदात् ।</p>
<p><b>यत्पुनरिदं भाष्यकारेण दर्शितं---ननु चैकवाक्यत्वेपि लिङ्गं व्याप्रियत इति
तदयुक्तमिव प्रतिभाति । किमिति</b> ? । उत्तरं---<b>कार्यतोऽत्रार्थनिर्णयः । कुतः</b> ? तेन
<note>(1) Bhashya P. 824</note>
﻿<pb n="r785"/>
कार्यभेदात् द्वावर्थौ न सामर्थ्यमात्रादर्थनिर्णयः येन स्वसामर्थ्यवशेनैकार्थत्वं स्यात् ।
<b>कार्यसव्यपेक्षं हि सामर्थ्यं लिङ्गमिति निरूपितम्</b> । न कार्यनिरपेक्षम् । <b>यदपि च परिहृतं
अर्थविप्रकर्षो ह्यत्र बाध्यत्वे हेतुः अस्ति चैकवाक्यभूतस्य लिङ्गस्याभिधानात् लिङ्गाद्विप्रकर्ष
इति । तदयुक्तमिव । एकवाक्यताहेतोर्लिङ्गस्यालिङ्गत्वादित्युक्तम्</b> । कार्यशून्यं हि
न लिङ्गम् । अलिङ्गस्य च बाधचिन्ताऽनुपपन्ना । अत्रोच्यते । <b>प्रतिपदं विनियोगात्
एकवाक्यतयापि च कार्योपपत्तेः युक्ता लिङ्गताशङ्का</b> । एकवाक्यत्वेपि नातीव कार्यशून्यता
कार्यविशेषणत्वेन स्योनादिपदानामिव कार्यलाभादिति युक्ता लिङ्गताशङ्का । <b>परिहारश्च</b>
युक्तः <b>अर्थविप्रकर्षात्</b> यस्माल्लिङ्गादपि लिङ्गं बलीयः । <b>तस्मान्नात्र श्रुतिर्लिङ्गं वाक्यमिति
तन्त्रमेका</b>न्ततो विवक्षितम् । किन्तु विप्रकृष्टं श्रुत्यर्थात् पदार्थान्वयात् यत्तद<b>प्रापकं</b>
अविनियोजकमिति सूत्रार्थः । <b>अतः सिद्धं कार्यभेदात् वाक्यभेदः</b> । यदि वाक्यभेदः
<b>तर्हि तस्मिन् सीद इति सर्वनाम किमालम्बनम् ?</b> उत्तरं---<b>पूर्वप्रकृतालम्बनमिति ब्रूमः</b> ।
पूर्ववाक्ये यत्प्रकृतं तदेव तच्छब्देनोच्यत इत्यर्थः । <b>ननु चैवं सति परार्थतैव पूर्वस्य
प्राप्नोति ततश्च वाक्यं बलीय इत्युक्तं भवति</b> । परिहरति---<b>नावश्यं परामर्शे तादर्थ्यमेव</b>
﻿<pb n="r786"/>
<b>भवति । यस्मादन्यार्थमप्यन्यार्थेनावमृश्यत एव सर्वनाम्ना इत्यदोषः</b> । यथा स्वतन्त्रः
कर्तेत्येतत् <b>तत्प्रयोजको हेतुश्चेति</b> तच्छब्देनावमृश्यते, <b>यथा वेदेपि <q>‘एतस्यैव रेवतीषु’</q>
इति तस्माद्वलीयोऽभिधानं लिङ्गमिति सिद्धम् । अथ वाक्यप्रकरणयोः कथमिति</b>
अधिकरणसूचनम् । अत्र भाष्यं <b>र्कि पुनः प्रकरणं नामेति</b> तदाक्षिपति---<b>कोऽयं प्रश्नः</b>
नायं प्रश्‍न उपपद्यत इत्यर्थः । कथं ? इतिकर्तव्यतार्थितया विनियोगः प्रकरणमित्युक्तम् ।
विनियुज्यते येन स विनियोगः इतिकर्तव्यतार्थितया येन विनियुज्यते तत्प्रकरणमित्युक्तम्
प्रकरणादिति<b>कर्तव्यतार्थित्वादित्येवं निर्ज्ञाते प्रकरणे सति</b> [<b>न विद्मः किमर्थोऽयं प्रश्न
इति</b> । समर्थयते---<b>अत्रोच्यते---इतिकर्तव्यतार्थित्वादित्युक्‍तं, न विद्मः कस्येयमिति-
कर्तव्यतार्थितेति । यस्येयमितिकर्तव्यताकाङ्क्षा तदत्रोच्यते कर्तव्यस्येति नियोगार्थ-
स्येत्यर्थः</b> । अत्र कर्तव्यस्य त्रितयाकाङ्क्षस्य किं केन कथमिति नियोज्यविशेषण<b>करणेति
कर्तव्यताकाङ्क्षस्य येयं तृतीयाकाङ्क्षा</b> कथमित्येवंरूपा <b>तत्प्रकरणं तेन विनियोगः</b>
प्रयाजादीनाम् <b>तद्विनियोगे कारणं न कर्तव्यतामात्रम्</b> इतिकर्तव्यताकाङ्क्षारहितं नाप्यन्यत्
<b>तस्मादुपपन्नः प्रश्नार्थः</b> । आकाङ्क्षितविशेषाज्ञानेन इतिकर्तव्यतार्थित्वलक्षणप्रकरणस्वरूप-
स्यैवाज्ञानात् । <b>उत्तरं</b> चोपपन्नम् । एतच्च पूर्वपक्षौपयिकं पृष्टम् । विनियोगाकाङ्क्षा-
<note>(1) Bh. P. 851</note>
﻿<pb n="r787"/>
प्रकरणमित्युत्तरे दत्ते पूर्वपक्षलाभो भविष्यतीति । भाष्यार्थस्तु--- <q>“कर्तव्यस्य विध्यर्थस्य इति-
कर्तव्यताकाङ्क्षस्य यद्वचनं प्रतिपादनं तत्प्रकरणम्”</q> । कथं तत्प्रकरणं इत्यपेक्षिते सत्याह
---<q>“प्रारम्भो हि सः तस्य कर्तव्यस्य वचनक्रियायाः”</q> प्रतिपादनक्रियायाः कर्तव्यं परिपूर्णं
प्रतिपादयितव्यं, तस्य च परिपूर्णता इतिकर्तव्यताभागेन विना न भवतीति तदाकाङ्क्षस्य
अभिधानं भवति प्रारम्भः । तदाकाङ्क्षितैव कथमित्याह---<q>“स एष विध्यादिर्विध्यन्तापेक्षः”</q> स
एव कर्तव्यतारूपो विध्यादिः विध्यन्तं इतिकर्तव्यतां आकाङ्क्षति । तेन विना प्रत्येतुमनुष्ठातुं
चाशक्यत्वात् इति । ननु भाष्ये इतिकर्तव्यताकाङ्क्षनियोगप्रतिपादनं प्रकरणमुक्तं न
पुनरितिकर्तव्यताकाङ्क्षो नियोगः । अतः कथमितिकर्तव्यतार्थित्वलक्षणं प्रकरणमुच्यते । कथं
कार्यमेव इतिकर्तव्यताकाङ्क्षं प्रकरणं वक्ष्यतीति---उच्यते । भाष्यकारेण यत्प्रतिपादनं
प्रकरणमुक्तं तत्प्रतिपाद्यमानावस्थ एव कर्तव्यतारूपो विधिः इतिकर्तव्यताकाङ्क्ष इति दर्शयितुम् ।
अतश्च नियोग एवेतिकर्तव्यताकाङ्क्षः प्रतिपाद्यमानः । तस्य च या तृतीयाकाङ्क्षा प्रकरण-
मित्यविरोधः । <b>इदानीं वाक्यप्तकरणयोर्विरोधे तुल्यबले एते कारणे इति</b> यद्वदति तत्र
<b>कोऽभिप्रायः?</b> पृच्छतश्चायमाशयः । वाक्यमेव बलीयः पदार्थान्वयसंबन्धकारणत्वादिति ।
2प्रष्टुरभिप्रायं कथयति---<b>कार्यार्थत्वादन्वयस्य उभयं कार्येण विनियुज्यत इति</b> । अयमर्थः
---कार्यार्थस्सकलपदार्थानामन्वयः अतो वाक्येनापि यस्य विनियोगः तस्यापि कार्येणैव । प्रकरणे-
नापि यस्य विनियोगः तस्यापि कार्येणैवेति उभयविरोधे बिनियोगस्तुल्य इति । <b>यद्वा कार्यादृते
अन्वयस्य बाधितत्वात् प्रत्युत प्रकरणमेव बलीयः । तत्प्रत्ययत्वाद्वाक्यस्य । एवं
मन्वानेनोक्तं</b> भाष्यकारेण लिङ्गेन <b>वाक्यस्य बाधितत्वादिति</b> । अस्यार्थः---इति-
कर्तव्यताकाङ्क्षा हि कार्यमेव प्रकरणम् । तद्विरोधे चान्वयो बाध्यत इति । यथा प्रया-
<note>(1) Bh. P. 853</note> <note>(2) R. प्रपृष्टमभि</note>
﻿<pb n="r788"/>
जशेषेणेत्यत्र सक्‍तूनिति च । अतः प्रत्युत वाक्यात् प्रकरणमेव बलीयः
कार्यप्रत्ययत्वाद्वाक्यस्य । प्रतीयतेऽनेनेति प्रत्ययः कार्यमेव वाक्येन प्रत्याय्यते ।
अतस्यद्विरोधे वाक्यं दुर्बलम् । प्रधानविरोधे गुणानां दुर्बलत्वादिति । अनेनाशयेनोक्तं
भाष्यकारेण---<q>“1लिङ्गेन बाधितत्वाद्वाक्यस्य प्रकरणेनापि बाधो युक्त”</q>
इति । अत्रोच्यते---<b>अत्राप्यर्थविप्रकर्षादित्युक्तो हेतुः । कथमर्थविप्रकर्ष उक्तः ? कार्यार्थ-
तयाऽन्वयः कल्प्यः</b> उक्तमेतत् श्रुतिलिङ्गाधिकरणे <q>“प्रकरणेनान्विताभिधानावगतया कार्यार्थ-
तया इतिकर्तव्यतात्वेनान्वयः कल्प्यः”</q> । <b>न च कलृप्तान्वयस्य कार्यार्थत्वे सिद्धेऽन्वयान्तरं,
विनियुक्तविनियोगविरोधात् लिङ्गवच्छक्यते कल्पयितुं</b> क्‌लृप्तान्वयस्य विनियोज्यस्य
वाक्येन पुनः प्रकरणात् अन्वयान्तरं न शक्यते कल्पयितुं विनियुक्तस्य विनियोगविरोधात् ।
यथा लिङ्गे श्रुतिविरुद्धे । यदि यावद्वाक्यार्थान्वयानुसारेण नियोगार्थता न स्यात् तदा
प्रकरणेनान्वयान्तरं कल्प्येतापि । इह पुनः वाक्यावगतान्वयानुग्रहे न कार्यार्थताऽपैति2
इति प्रथमावगतत्वात् वाक्यगम्य एवान्वयो बलीयात् । <b>तस्माद्वाक्यं बलीयः</b> । ननु यद्यर्थ-
विप्रकर्षादेव प्रकरणबाधः तदा श्रुतिलिङ्गाधिकरणेनैव गतार्थता । तत्रैवार्थविप्रकर्षेणास्योक्त-
त्वादिति तत्राह---<b>दुर्ज्ञानविप्रकर्षज्ञापनायाधिकरणप्रपञ्चोऽयं लिङ्गवद्‌द्रष्टव्यः</b> । अस्यार्थः
---सत्यं विप्रकर्षेण दुर्बलत्वं सतु विप्रकर्ष एव दुर्ज्ञान इति तत्परिज्ञानाय अधिकरणप्रपञ्चोऽयमिति
<b>उदाहरणमुक्तं</b> भाष्ये सूक्तवाकनिगदः । <b>अथ प्रकरणस्य च क्रमस्य च विरोधे किमुदा-
हरणमिति</b> । अधिकरणसूचनैवात्रापि । <b>पूर्वपक्षवादी क्रमप्रकरणयोस्तुल्यबलत्वं मन्यते</b>
<note>(1) Bh. P. 853</note> <note>(2) G. कार्यार्थताऽन्वेति</note>
﻿<pb n="r789"/>
<b>कथं</b> ? समर्थनैकदेश्युत्तरमाह---<b>भाष्यकारस्तावत् अज्ञानमेव</b> तुल्यबलत्वे प्रमाणं
व्यपदिशति <q>“न तावद्विशेषमुपलभामह”</q> इति । आक्षेप्ता दूषयति---<b>किमज्ञानात्‍तुल्यत्वं
सिद्ध‍यति</b> । न सिध्यत्येवेति भावः । <b>ज्ञानस्य हि तुल्यबलत्वमतुल्यबलत्वं वा</b>
ज्ञेयतया विषयः । तथा नाज्ञानस्य । एकदेश्येवाह---<b>ननु चाज्ञानमपि प्रमाणतयोपन्यस्त-
मेव अभावे</b>2 । आक्षेप्तैवाह---<b>व्यवहारमात्रं तदित्युक्तं</b> प्रथमपादे । अपि चाभावस्य ये
प्रमाणतामपीच्छन्ति तेषामपि मते <b>प्रमाणान्तरप्रमेयाभावमात्रं च प्रमेयम्</b> । प्रमाणान्तरेण
यत्प्रतीयते घटादि तस्याभावमात्रं अभावस्य प्रमेयम् । न पुनरन्यत् । अत इह
---<b>तत्‍तुल्यबलत्वमतुल्यबलत्वं च न प्रमाणान्तरप्रमेयाभावमात्रं शक्यते वक्तुं</b> अतो नाभावः
प्रमेयम् । संप्रति निराकृत एकदेश्याह---<b>कथं तर्हिं एतद्भाष्यं <q>“न तावद्विशेषमुपलभामह”</q>
इति</b> । आक्षेप्ता आह---<b>भाष्यकार एवात्र प्रष्टव्यः</b> । समर्थनवाद्याह---<b>अत्रोच्यते
दुर्विदग्धवचनमात्रमेवेदं</b> <q>‘भाष्यकार एवात्र पृच्छ्यतां’</q> इति । यस्मादय<b>मभिप्रायो
भाष्यकारस्य---नात्रानयोर्विशेषो ज्ञायत इति</b> । अनयोः क्रमप्रकरणयोः अत्र विदेवनादि-
विनियोजकत्वे विशेषो न ज्ञायत इति । यदि विशेषो ज्ञायेत तदा एकमेव विनियोजकं
<note>(1) Bh. P. 854</note> <note>(2) G. भाष्ये</note>
﻿<pb n="r790"/>
स्यात् न विशेषं जानीमः । तस्मादुभयं विनियोजकम् । ननु च प्रकरणमेवेतिकर्तव्यत-
याऽन्वयं सकलकरणसंबन्धितया विदेवनादीनां बोधयतीति विशेषः गम्यते इत्यत्राह---<b>सर्वत्र
प्रकरणानुस्यूतेः क्रमोऽपि कार्यवानवगम्यत एव</b> । सर्वत्र प्रकरणस्य अधिकारनियो-
गस्यानुस्यूतेः अनुस्यूतत्वात् क्रमोऽपि कार्यवानेव क्रमेणापि विनियोगः कार्यत एव । <b>कार्यतश्च
भवन् सन्निधिरन्वितमवगमयति</b> । यदि हि कार्यसंबन्धो न भवेत् तदा सन्निधिरन्वयं न
गमयेदेव । यतस्तु कार्यवान् सन्निधिः । अतोऽन्वयं गमयत्येव । <b>प्रत्युत प्रकरणमेवात्र
बाध्यतयाऽवगम्यते । विशेषोपसंहारात् सन्निधेः</b> । प्रकरणेन हि सामान्येन सकल-
करणसंबन्धो बोध्यः । तत्र सन्निधानलक्षणेन क्रमेण विशेषकरण एवोपसंहारः क्रियते ।
कस्मात् पुनर्विशेषेणोपसंहारः क्रियते इत्यत्राह---<b>न हि कलृप्तस्य सन्निधेः कल्पना शक्यते
वक्‍तुम्</b> । अस्यार्थः---प्रकरणेन प्रमाणेन सर्वकरणसंबन्धे कर्तव्ये अवश्यं सर्वैः सह सन्निधिः
कल्प्यः असन्निहितसंबन्धानुपपत्तेः । आकाङ्क्षासन्निधियोग्यत्वानां संबन्धे हेतुत्वात् । न च क्लृप्तं
सन्निधिमनादृत्य सन्निधानकल्पना युक्ता अन्वयस्येव । यथाऽन्वये क्‌लृप्ते न संबन्धस्य कल्पना
एवमत्रपीति । अतः क्रम एव बलीयानिति मन्यते । ननु च सत्यपि सन्निधाने आकाङ्क्षा-
विशेषाभावात् न संबन्धित्वेन भवितव्यमिति क्रमस्यापि प्रकरणापेक्षास्ति तथा नाकाङ्क्षाषि
सन्निधानमन्तरेण संबन्धहेतुरिति परस्परापेक्षित्वात् द्वयोः तुल्यबलत्वमेव युक्तम् न तु क्रमस्य
बलीयस्त्वमिति तत्राह---<b>तत्पुनरिदमन्वारुह्यवचनमित्युक्तमाद्येऽधिकरणे</b> । प्रौढवाद एवायं
न पुनः परमार्थतः । एवं तुल्यबलत्वेनायं पूर्वपक्षः इत्येतत् श्रुतिलिङ्गाधिकरणे दर्शितम् ।
<b>सर्वत्र चैवं द्रष्टव्यम्</b> ।</p>
﻿<pb n="r791"/>
<p><b>अत्रोच्यते---क्रमात् प्रकरणं बलीय इति । कुतः ? नह्यनाकाङ्क्षितस्य क्रमः संबन्ध-
हेतुः</b> यस्याकाङ्क्षा नास्ति न तेन सह क्रमेण संबन्धः <b>सन्निधानमात्रं हि क्रमः । न च
सन्निधानमात्रास् संबन्धोऽवगभ्यते भार्या राज्ञः पुरुषो देवदत्तस्येतिवत्</b> । यथा भार्यापद-
संबन्धेनैव निराकाङ्क्षेण राज्ञ इत्यनेन पुरुषस्य संबन्धो न भवति तथेत्यर्थः । भक्त्वाकङ्क्षात
एव संबन्धः तथापि किमित्याह---<b>आकाङ्क्षा च प्रकरणवतां तुल्येति सर्वप्रधानसंबन्धो
विदेवनादीनाम्</b> । ननु च क्रमवतोऽपि आकाङ्क्षातः किमिति संबन्धो न भवतीत्याह
---<b>क्रमाद्ध‍याकाङ्क्षा । आकाङ्क्षातोऽन्वयः अन्वयात्तादर्थ्यमिति सोऽयमर्थविप्रकर्षः</b> ।
अस्यार्थः---सन्निधिसमुच्चारणेन हि स्ववाक्योपात्तपदपदार्थसंबन्धनिराकाङ्क्षस्य अभिषेचनीय-
वाक्यार्थस्यापि विद्यमानतैव विदेवनादिपदार्थान्तराकाङ्क्षा कल्पयितव्या । कल्पयित्वा चान्वयः
कल्प्यः । कल्पिते चान्वये तादर्थ्यं कल्प्यम् । तदिदं क्रमनिबन्धनं तादर्थ्यं विलम्बितम् ।
प्रकरणवतां तु इतिकर्तव्यताकाङ्क्षां उत्थितैव अपरिपूर्णत्वात् । तया च करणैदमर्थ्यं
कल्प्यत इति शीघ्रं प्रकरणतस्तादर्थ्यम् ।</p>
<p><b>यदुक्तं क्रमादाकाङ्क्षोपसंहार इति । तदयुक्तम् । सर्बार्थत्वेपि कस्यचित् सन्नि-
धानमवश्यंभावीति पाठार्थमेव तत्</b> । अस्यार्थः---1यदि तद्गतानामवान्तरविधीनामिति-
कर्तव्यताकाङ्क्षा स्यात् तदा यस्य सन्निधावाम्नानं तत्रैवेतिकर्तव्यतात्वमुपसंह्रियते इह त्वेकस्य
राजसूयाधिकारविधेरितिकर्तव्यता इति नोपसंहारस्संभवति । तस्मादेकाधिकारविधिंसबन्धिभिः
<note>(1) G. परिहृतानामवा</note>
﻿<pb n="r792"/>
करणैः इतिकर्तव्यतया विदेवनादयस्संबध्यन्ते । एकसन्निधानं तु अवंश्यंभावि अन्यथा
पठितुमशक्तेरिति पाठार्थमेव सन्निधानं, न पुनः संबन्धोपसंहारार्थं <b>बाधितस्यह्यनुग्रहो न्याय्य
इत्युक्तम्</b> ।</p>
<p>अत्र भाष्यं---<q>“प्रकरणवतः सन्निधौ आम्नातेन परिपूर्णेनापि अवकल्पेन एकवाक्यत्वं”</q>
इति । ननु विनापि परिपूर्णेंनेत्यनेन सिध्यत्येवाभिमतं <b>किमिदं परिपूर्णेनापीति</b> । समाधत्ते-
<b>एतदुक्तं भवति---न चेत्क्रमः प्रमाणं एकवाक्यतैव नास्ति इति । ननु आकाङ्क्षा-
सन्निधिर्योग्यत्वमिति एकवाक्यत्वे हेतुः सत्यं वाक्यार्थावगतौ त्रयमेव हेतुः
इह पुनर्वाक्यार्थस्य वाक्यार्थस्य च संबन्धः । स चेतिकर्तव्यता-
र्थितयैव संबध्यत इत्युक्तम् । क्रमः पुनः वाक्यार्थस्य च सन्निधानमित्युक्तम् ।
भार्या राज्ञः पुरुषो देवदत्तस्येत्यत्र प्रदर्शितम्</b> । अयमभिप्रायः---चोद्यनिराकरणार्थमिदमुक्तं
परिपूर्णेनापीति । एवं हि परः परिचोदयति क्रमप्रकरणे परस्परापेक्षया तुल्यबले एव । न
हि प्रकरणेनापि इतिकर्तव्यतात्वेन संबन्धः आपाद्यमानो विना सन्निधानेनापाद्यते । यस्मा---
दाकाङ्क्षासन्निधियोग्यत्वानां मिलितानामेव संबन्धावगतिहेतुत्वम् । तेन प्रकरणेन क्रमो-
ऽपेक्षणीय इति । तत्रेदं निराकरणम् परिपूर्णेनेयमेकवाक्यता । वाक्यार्थीभूतस्य हि
साध्यात्मनः विध्यर्थस्य वाक्यार्थभूतेनैव अङ्गविधिना इतिकर्तव्यतांशनिवेशिना संबन्धः ।
या च परिपूर्णेनैकवाक्यता सा इतिकर्तव्यतार्थितया; एकस्य चाधिकारविधेरितिकर्तव्यतार्थिता
﻿<pb n="r793"/>
नाङ्गविधीनामिति सर्वकरणैरेव संबन्धो विदेवनादीनामिति । अक्षरार्थस्तु---यदि क्रमः
प्रमाणं नाङ्गीक्रियते एकवाक्यतैव सर्वकरणैरपि सह विदेवनादीनां न स्यात् । आकाङ्क्षा
सन्नितिः योग्यत्वमिति त्रयं मिलितमेकवाक्यत्वे हेतुः । तस्मात क्रमोऽप्यादरणीय इति ।
परस्परापेक्षायां तुल्यं प्रकरणं आकाङ्क्षालक्षणसन्निधानं च द्वयमपीति क्रमेणापि विनियोगो
युक्त इति । उत्तरं---<b>सत्यं वाक्यार्थावगतौ</b> त्रयमेव हेतुः । <b>इह पुनः वाक्यार्थस्य
वाक्यार्थस्य च संबन्धः स चेतिकर्तव्यतार्थितयैव संबध्यते</b> न पुनः क्रियाकारकाद्य-
पेक्षितयेत्युक्तं प्रकरणाधिकरणे । एकस्य चाधिकारविधेरितिकर्तव्यतार्थितेति तद्वशेनैव
सर्वत्र प्रकरणसंबन्धो न्याय्यः । <b>क्रमः पुनः</b> इतिकर्तव्यताकाङ्क्षाशून्योऽवान्तरप्रकरणाभावात्
सन्निधानमात्रं क्रमः । न च सन्निधानमात्रात् संबन्धः <b>यथा भार्या राज्ञः पुरुषो देव-
दत्तस्येति दर्शितम् ।</b></p>
<p>अथ क्रमसमाख्ययोर्विरोधे किं बलीय इति चिन्त्यते---<b>क्रमोऽह्याकाङ्क्षावतः सन्निधौ
भवति विशेषावगमहेतुः । समाख्या पुनः विशेषनिमित्तैवेति तुल्यबले एते कारणे इति ।
तस्मादुभयं विनियोजकम्</b> । अस्यार्थः---<q>‘शुन्धध्वं’</q> इति मन्त्रः शुन्धनं प्रकाशयति । तत्र
ये शुध्यन्ते ते आकाङ्क्ष्यन्ते । तैर्विना वाक्यस्यापरिपूर्णत्वात् । अतस्सन्निधौ सान्नाय्य-
पात्राणि संबध्यन्ते । तेन तेषां शुन्धनप्रकाशकत्वात् सान्नाय्यपात्रेषु मन्त्रस्य विनियोगः ।
समाख्यया पुरोडाशपात्रेषु, विशेषवर्तित्वात् समाख्याया इत्याकाङ्क्षावतः शुन्धनमन्त्रस्य
सन्निधौ सान्नाय्यपात्राणां पठितत्वात् क्रमोऽपि भवति विशेषविनियोगावगमहेतुः । समाख्या
पुनः पौरोडाशिकमिति विशेषनिमित्तैव । <q>“अधिकृत्य कृते ग्रन्थे”</q> इत्यस्मिन्नधिकारे
<q>“पौरौडाशपुरोडाशात् ष्ठन्”</q> इति पौरोडाशशब्दात् पुरोडाशमधिकृत्य कृते ग्रन्थे इत्यस्मिन्नर्थे
ष्ठन् विहितः । पौरौडाशशब्देन पुरोडाशसंबन्धीन्युच्यन्ते । तेन तत्प्रतिपादकं काण्डमिति
﻿<pb n="r794"/>
विशेषपात्रसंबन्ध एव मन्त्रस्येत्यवगम्यते । तस्मादुभयं क्रमसमाख्यात्मकं विनियोजकमिति ।
एवं प्राप्ते <b>अभिधीयते---क्रमो बलीयान् वैदिको ह्यसौ, समाख्या पुनर्लोकिकी</b> । अस्यार्थं
तृत्वतोऽनवबुध्यमानश्चोदयति---<b>ननु चैवं वदता समाख्या नैव प्रमाणमित्युक्तं भवति</b> ।
अस्यार्थः---त्वं किल सिद्धान्तिन् लौकिकी समाख्येत्येवं वदसि । एवं वदता लौकिकत्वेन समा-
ख्या वेदार्थनिर्णयहेतुर्न भवतीत्यभ्युपगतम् । तथा च सर्वत्रैव समाख्यायाः प्रामाण्योच्छेद इति
परिहरति---<b>मैवं वोचः । अर्थविप्रकर्ष एवानेन प्रकारेणोच्यते । कथं</b> पुनर्लौकिकत्वेनार्थ-
विप्रकर्षः ? उच्यते---<b>समाख्या हि संबन्धनिमित्ता सती सन्निधानाद्यवगमयति</b> । लौकि-
कत्वेन तावत् समाख्या वेदार्थे न साक्षात्संबन्धं विदधाति । किन्तु संबन्धनिबन्धना सती
संबन्धसिध्यर्थं आकाङ्क्षासन्निधियोग्यतां कल्पयति । <b>क्रमः पुनः स्वयमेव सन्निधिः । न
च प्रत्यक्षस्य सन्निधेः पुनः सन्निधानान्तरकल्पना घटत इति</b> । प्रत्यक्षस्य सन्निधेरित्य-
नादरे षष्ठी । प्रत्यक्षं सन्निधानमनादृत्य न सन्निधानान्तरकल्पना युक्तेत्यर्थः । <b>सोऽयमर्थ-
विप्रकर्षः । कथं तर्हि समाख्या ?</b> संबन्धं विनेत्यर्थः । <b>समवायादिभिरुपपद्यते
ब्राह्मणग्रामवत्</b> । तस्मिन् काण्डे पुरोडाशस्य समवायात् भूयस्त्वात् प्राथम्याद्वा पौरोडाशि-
कव्यपदेशः ब्राह्मणग्रामवत् ।</p>
﻿<pb n="r795"/>
<p><b>अथ यत तत्र तत्राभिधीयते <q>‘इदमनेन वाध्यते’</q> <q>‘इदमनेन बाध्यत’</q> इति तत्र
यद्बाध्यते किं तत् बाधकविषयं प्राप्तं</b> उत अप्राप्तमिति <b>कस्यं व्याख्यानमिदं भाष्यमिति</b> ।
भाष्ये आक्षिप्ते एकदेश्याह---<b>न कस्य चिदपीति ब्रूमः</b> । श्रुतिलिङ्गेत्यस्य न कश्चिदवयवो
व्याख्यायतेऽनेन । अतो न कस्यचिदपीदं व्याख्यानमिति । आक्षेप्ता आह---<b>किं तर्हि
अनेनात्र क्रियते</b> । निराकृत एकदेश्याह---<b>भाष्यकार एवात्र प्रष्टव्यः</b> येनेदमुक्तम् ।
परमसमर्थनवाद्याह---<b>अत्राभिधीयते---श्रुत्यादीनां बलाबलचिन्ताशेषभूतमिदं भाष्यम् । कथं
कृत्वा ? उत्ररं---बलाबलचिन्ता हि बाध्यापेक्षिणी</b> यत्किलाबलं तद्बाध्यम् । यच्च
बलवत् तद्बाधकम् । तेन बाध्यं विना बलाबलचिन्ता नास्ति । <b>तदिदानीं बाध्यं किं
बाधकविषयं प्राप्तं सत् बाध्यते उताप्राप्तमेव उभयथा चाभिहितो दोषः</b> । यदि प्राप्तं
कथं बाध्यते अशक्यत्वात् । अथाप्राप्तं किं बाध्येत वाध्यस्याभावात् । ननु प्राप्तबाधो
दशमे प्रदर्शितः । <b>किमिति प्राप्तौ सत्यां विरोधो दर्शितः</b> । तत्किल विरुद्धमुच्यते
यत्क्वचिन्न दृश्यते । प्राप्तता च बाध्यता च दृश्यत एव । तत्कथमनयोर्विरोधः । दशमे
हि प्राप्तस्य प्राकृतस्य पदार्थजातस्य बाघो दर्शितः । समाधत्ते---<b>कार्यतः प्राप्तौ न दोषः</b> ।
प्राप्तस्यापि बाधे न दोषः । कार्यतो हि प्राप्तस्य न कार्यान्तरं कल्पयितव्यम् । तेन कलृप्त-
<note>(2) P. 858</note>
﻿<pb n="r796"/>
कार्यपुरस्सरत्वात् प्राप्तेः कार्यलोपेन कृतकृत्यत्वेन वा बाधो युक्तः । अनुष्ठानबाधात्मकः
---इह तूपदेशः चिन्त्यते तथापि किमित्याह---<b>उपदेशेन च प्राप्तिदुर्बाधा</b> । कुतः ?
<b>तत्रैव दशमे दर्शयिष्यामः</b> । उपदेशे हि यथोपदेशं कार्यमित्यशक्यः कार्यतोऽपि बाध
इति । <b>इहैव कस्मात् तन्न प्रदर्श्यते । प्रदर्शितमेव <q>“प्रतिप्रधानमावर्तन्ते गुणा”</q></b>
इत्यनेन भाष्येण दर्शितमेवेदं उपदेशेन प्राप्तिर्दुर्बाधेति । <b>कथं प्रतिप्रधानावृत्त्यभिधानेन
अबाधितता दर्शिता भवति</b> । उत्तरं---<b>द्वयोः प्रामाण्याभ्युपगमनेन प्रतिप्रधानाभिधानात्</b>
दर्शितमेव । द्वयोः श्रुतिलिङ्गयोः प्रामाण्येऽभ्युपगते प्रतिप्रधानं गुणा आवर्तन्त इति
यस्मादभिहितं तस्मादशक्यो बाध इति दर्शितम् । एवं हि वदता यथोपदेशं कार्यमित्या-
श्रितं भवति । तस्मादुपदेशेन प्राप्तं उपदेशान्तरेण न शक्यं बाधितुम् । <b>प्राप्तेश्चा-
विशेषान्नोपदेशतः</b> प्राप्तस्य बाधः । कार्यतः प्राप्तस्य तु अतिदेशतः प्राप्तेः उपदेशप्राप्तेन
बाधो युक्तः । <b>तस्मादिदमयुक्‍तं अनेन बाध्यमिति</b> । न केवलं प्राप्त एवायुक्तं
अप्राप्तेप्ययुक्तं प्रसक्त्यभावात् । यत्खलु प्रसक्तं तद्बाधमर्हति नान्यत् ।</p>
<p><b>अत्रेदानीं उपदेशबाधविदोऽभिदधति । सामान्यतः प्राप्तिं मन्वाना विशेषमप-
श्यन्तः स्मृतिप्रमोषनिमित्तं प्राप्तिज्ञानं व्यपदिशन्ति शुक्तिकायामिव रजतज्ञानम् ।
विशेषावगमात्‍तु तत्तेषां निवर्तत इति बाधशब्दप्रयोगः</b> । अस्यार्थः---बर्हिदर्वेसदनं
﻿<pb n="r797"/>
दामीत्येवमादौ या लिङ्गस्य स्वविनियोगविषये प्राप्तिः प्रमाणतोऽवधृता विनियोजकाविनियोजक-
योः यत्समानं रूपं लिङ्गयोः ततस्सामान्यतः तामविनियोजके प्राप्तिं प्रमाणतां मन्वानाः
स्मरन्तः प्राप्तिस्मरणस्य च प्राप्तिज्ञाना<b>द्विशेषमपश्यन्तः स्मृतिप्रमोषनिमित्तं</b> प्राप्तिज्ञानं
स्मरामीत्यस्यांशस्य प्रमोषो निमित्तं यस्य व्यपदेशस्येति क्रियाविशेषणम् । प्राप्तिं जानीम
इति भ्रान्ता व्यपदिशन्ति । शुक्‍तिकायामिव रजतज्ञानं यथा रजतसाधारणं यद्रूपं शुक्तिकायां
तावन्मात्रेण तस्यां गृहीतायां यद्रजते स्मरणज्ञानमुपजायते तस्य स्मृतिरूपताया अग्रहात्
विशेषमपश्यन्तो रजतज्ञानात् रजतस्मरणमेव रजतं ज्ञानमुपदिशन्ति रजतं जानीम इति ।
तथेहापि प्राप्तिस्मरणं प्राप्तिज्ञानं व्यपदिशन्ति । <b>विशेषदर्शनात्</b> प्राप्तिस्मरणमेतन्न
प्राप्तिज्ञानमिति विशेषदर्शनात् <b>तत्तेषां निवर्त्यते</b> परमार्थतोऽत्र प्राप्तिर्न ज्ञायते प्राप्तिसामग्री-
विरहात् सामग्रीविरहश्चार्थविप्रकर्षेणेति दर्शितः । तस्माच्च प्राप्तिरियं स्मर्यते न तु ज्ञायत
इति ज्ञानतः प्राप्तिनिबन्धनोऽपि व्यवहारो निवर्त्यत इति बाधशब्दप्रयोगः । परमार्थतस्तु
स्वरूपज्ञानमेवेदं इत्येतत् सप्रपञ्चं प्रथमपाद एव निर्णीतम् । <b>तदयमत्रार्थसंक्षेपः</b>
---विनियोजकाविनियोजकयोः साधारणं यद्रूपं अविनियोजकस्य लिङ्गादेः तद्वशेन प्रमाणतां
विनियोजकलिङ्गवर्तिनीं स्मरतः तस्याश्च स्मृतेः विशेषाग्रहणेन ग्रहणाद्विशेषमननुसन्दधतः
अविनियोजकमपि लिङ्गादि विनियोजकप्रमाणमिति व्यपदेशव्यवहारौ प्रवर्तेते । तत्रार्थ-
विप्रकर्षेण लिङ्गादेः श्रुत्यादिविरोधे प्रमाणता नास्ति असति प्रमाणत्वे प्रमाणता न ग्रहीतुं शक्यते
किन्त्वन्यत्र दृष्टा स्मर्यत इति विशेषालोचनेन व्यवहारव्यपदेशौ निवर्तेते । एवं चाप्ताप्तैव
लिङ्गादेः प्रमाणता स्मर्यमाणा विशेषाग्रहणेन व्यवहारं गृह्यमाणेव प्रवर्तयन्ती व्यवहारापहारेण
बाध्यत इति व्यपदिश्यते ।</p>
<p><b>ननु चायमप्राप्तबाधलक्षणो बाधः प्रथमपाद एवोक्तः <q>‘यस्य च दुष्टं करणं’</q> इत्यत्र
किमिति पुनरुपन्यस्तः</b> । अप्राप्तबाधसिद्ध‍यर्थं नारब्धव्यमिदमधिकरणमित्यर्थः । समाधानं
.﻿<pb n="r798"/>
---<b>अस्त्यत्र विशेषः तत्र शुक्तिकार्थस्याग्रहणात् । रजते च स्मरामीति प्रमोषात् व्यपदेश-
सिद्धिः</b> । अस्यार्थः---शुक्तिका रजतसाधारणेन रूपेण गृह्यते । सा च रजतात्
भिन्नापि न भिन्नेत्यबगम्यते भेदप्रतीतिहेतुभूतरूपान्तराप्रतीतेः । तदुक्‍तं---रूपान्तर-
निबन्धना ह्यन्यत्वबुद्धिः न वस्त्वन्तरनिबन्धनेति । तस्यां च तथाभूतायां रजते स्मृति---
रार्विभवति । तदपि च रजतं न शुक्तिकातो भिन्नमित्यनुसन्धीयते । अतो गृह्यमाण-
स्मर्यमाणयोः शुक्तिकारजतयोः विवेको नावसीयते । तथा याप्यसौ रजतस्मृतिः सापि
ग्रहणाद्भेदेन नावसीयते । स्मृतिरियमिति परिकल्पनाविरहात् । अतः ग्रहणाच्छुक्तिविषयात
भेदेनानवसीयमाना स्मृतिः शुक्तिकायां ग्रहणनिबन्धनावेव व्यपदेशव्यवहारौ प्रवर्तयति ।
अतः तन्मात्रस्मरणादेव व्यपदेशसिद्धिरिति घटेतापि अप्राप्तबाधः । <b>इह पुनः आगभिकत्वेन
द्वयस्यापि तुल्यतापत्तिर्भवत्येवेति पुनरारब्धम्</b> । अस्यार्थः---श्रुतिलिङ्गयोर्द्वयोरपि
प्रमाणत्वात् तुल्यतापत्तिर्भवति । तेन विनियोगः स्मर्यते इति न शक्यते वक्‍तुम् यावता लिङ्गे-
नापि प्रमाणेन प्रमीयत इत्येतदेव कस्मान्न भवतीति शङ्काऽस्तीति तदपनोदनायेदमारब्धम् ।
<b>किं पुनः कारणं आगभिकत्वे द्वयस्य तुल्यतापत्तिर्भवति</b> (तुल्यतापत्तौ चाबाधकेन
पुनः कारणेन श्रुत्या लिङ्गादिद्वयस्यापि तुल्यनाप्रतीतिर्भवति) <b>तुल्यतापत्तौ च</b> सत्यां केन
कारणेन <b>बाधः ? अत्रोच्यते---स्वतो विपर्ययाभावात्</b> । यदि हि स्वत एवात्रा-
विनियोजकमेतल्लिङ्गमिति विपर्ययज्ञानमुत्पद्येत तदा तुल्यताबुद्धिर्न भवति । <b>न चात्र शुक्‍ति---
कादिष्विध स्वयमेव विपर्ययो भवति यथा अपरीक्षितकारणस्वभावस्यापि</b> पुरुषस्य
शुक्तिकादिषु स्वयमेव विपर्ययज्ञानं भवति नेदं रजतमित्यादि न तथेह । कथं तर्हि
﻿<pb n="r799"/>
भवतीत्याह---<b>इह पुनः कारणपरीक्षाद्वारकः विनियोगविपर्यय इति प्रारब्धव्यमिदमधि-
करणं</b> विनियोगकारणस्वरूपपरीक्षानिबन्धनोऽत्र विपर्ययः अकृत्तार्थयोर्ग्राहकग्रहणप्रकरण-
समाम्नानयोः । विनियोजकत्वं श्रुत्यादीनां, कृतार्थत्वात् तयोरविनियोजकत्वमिति विनियोजक-
प्रमाणस्वरूपपरीक्षायां अर्थविप्रकर्षेण लिङ्गादीनां, सन्निकर्षेण श्रुत्यादीनामेव विनियोजकत्वमिति
स्थिते तावतैव ग्राहकग्रहणप्रकरणसमाम्नानयोः कृतार्थत्वात् अविनियोजकं लिङ्गादीति विपर्ययं
पुरुषो जानातीति विनियोजकस्वरूपपरीक्षार्थं अर्थविप्रकर्षज्ञापनार्थं चेदमधिकरणमारब्धव्यम् ।
<b>तद्विशुद्ध‍यर्थं चेदं भाष्यं</b> योऽसौ तेनाधिकरणेन बाध उक्तः तद्विशुध्यर्थमिदं भाष्यम् ।
कीदृशी पुनरनेन बाधशुद्धिः <b>कृतेत्याह---सोऽयमप्राप्तबाधः</b> । यथा चाप्राप्तस्य बाधः
तथा दर्शितमेव । तेनायं भाष्यार्थः <q>“1प्राप्तं बाधकविषयं पूर्वविज्ञानमिति ब्रूमः”</q> ।
बाधकस्य श्रुत्यादेर्यो विषयः तत्पूर्वविज्ञानं लिङ्गादिज्ञानं प्राप्तमिति ब्रूमः । नैव परमार्थतः
प्राप्तम् । किन्तु अप्राप्तमेव परमार्थतः प्राप्तमिति ब्रूमः प्रप्तिग्रहणस्मरणयोः विवेकानवधारणात् ।
कथं प्राप्तिस्मरणमित्याह---<q>“2सामान्यस्य कारणस्य विद्यमानत्वात”</q> । प्रमाणभूतलिङ्गादिगतस्य
साधारणरूपस्याप्रमाणेपि सत्वात् । <q>“3अथ कथं निवर्तते नैव निवर्तते”</q> प्राप्तिस्मरणं किन्तु
<q>“मिथ्याज्ञानमेव तदिति प्रत्ययान्तरं भवति”</q> स्मरणमेव ग्रहणव्यवहारप्रवर्तकं मिथ्याज्ञानमुच्यते
एवं च स्वरूपज्ञानमेव बाधकं भवति । तस्मिन्नवगते तन्निबन्धनव्यवहारनिवृत्तेः इति कृता
बाधविशुद्धिः ।</p>
<p><b>अहीनो वा प्रकरणाद्गौणः । इदमिदानीं चिन्त्यते---किं नियोगसन्निधिर्बलीयान्</b>
<note>(1) Bh. P. 859</note> <note>(2) ibid 859</note> <note>(3) ibid 861</note>
﻿<pb n="r800"/>
<b>उत विनियोग</b>सन्निधिरिति । वाक्यप्रकरणयोर्विरोधे वाक्यं बलीय इति स्थिते ज्योतिष्टोम-
प्रकरणपठितद्वादशोपसत्ताविषये किं वाक्यप्रकरणयोर्विरोधोऽस्ति नास्तीति चिन्त्यते । तत्सिद्ध‍यर्थं-
मिदं चिन्त्यते---किं नियोगस्य ज्यौतिष्टोमिकस्य यस्सन्निधिः स बलीयान् किं तेन सन्निधानेन
ज्यौतिष्टोमिकनियोगार्थता द्वादशोपसत्तायाः प्रतीयताम्, उत विनियोगतः सन्निधिः विनियोगतः
पदार्थसंबन्धः तेन यस्सन्निधिः 1अहीननियोगस्य स बलीयान् तेनाहीननियोगार्थता । अहीन-
शब्देन हि द्वादशाहपरिमितयागो द्वादशरात्रात्मक उच्यते, अहीनशब्दस्य तन्नामधेयत्वात् ।
न पुनरहीनाधिकारविनियोगः । तेन द्वादशोपसत्ता अहीनस्येति यागसंबन्धोऽवगम्यते ।
तत्संबन्धेन च तदधिकारनियोगसन्निधिरवगम्यते । तद्वशेन तत्संबन्ध इति । एतदुक्तं
भवति---ज्योतिष्टोमाधिकारापूर्वसन्निधानात् तत्संबन्धपुरस्सरा प्रकरणेन किं सोमयागाङ्गता उत
पदार्थान्वयवशेन अहीनापूर्वगृहीततेति । <b>तत्र पूर्वपक्षवादी कार्यार्थत्वात् विनियोगस्य
प्रकृतकार्यसम्भवे प्रकृतकार्यसंबन्धो युक्तः इति मन्यते</b> । अस्यार्थः---सर्वो हि विनियोगः
पदार्थः संबन्धोऽधिकारनियोगार्थः । तेन प्रधानत्वात् प्रकृतनियोगसंबन्ध एव न्याय्यः ।
<b>कथं तर्हि विनियोगः</b> ? पदार्थसंबन्धः । उत्तरं---<b>कार्यार्थत्वाद्विनियोगस्य तदनुगुणः</b>
प्रधानभूतकार्यसंबन्धानुगुणः <b>व्याख्यायते</b> गौण्या वृत्त्या । अनेन सोमयाग एवोच्यते ।
<b>एवं तर्हि वाक्यं प्रकरणाद्‍दुर्बलमित्युक्‍तं भवति</b> । परिहरति---<b>नेति । कुतः ?
प्रकरणाविशेषे (सन्निधानाविशेषे हि) बलीयो वाक्यम्</b> । 2एकप्रकरणिसंबन्धे हि स्थिते
यदि तस्मिन्नेव प्रकरणे वाक्येन प्रकरणेन च विनियोगः तदा वाक्यं बलीयः यथा सूक्तवाके ।
<b>यत्र पुनः कार्यसन्निधिरेव नास्ति किं तत्र वाक्यं करिष्यति</b> । न चात्राहीनकार्यसन्नि-
<note>(1) G. अहीनयागस्य</note> <note>(2) G. एकप्रकरण</note>
﻿<pb n="r801"/>
धिरस्ति । <b>तस्मात् कार्यानुगुणैव पदार्थव्याख्या न्याय्या न</b> पदार्थानुगुणेति युक्तं न
हीयत्त इत्यहीन इति ।</p>
<head>असंयोगात्‍तु मुख्यस्य ।।</head>
<p><b>अत्र भण्यते---उक्तमस्माभिः पदार्थान्वयस्संबन्धकारणं</b> पदार्थयोरन्वयो यः सः
ऐदमर्थ्यसंबन्धस्य कारणमित्युक्तमस्माग्निः । <b>कार्यतोऽप्यन्वय एव गम्यते</b> । यावद्धि पदार्था-
न्वयो नावगम्यते तावत् कार्यान्वयस्यानिर्वाहः । तेन कार्यतोऽप्यन्वयोऽवगम्यते । <b>नचान्व-
यावगमे प्रतीतान्वयत्यागो युक्तः</b> । <b>न हि दृष्टे हस्तिनि हस्तिपदेनानुमानं संभवति</b> ।
<b>तस्मादप्रतिपक्षमेव पदार्थव्याख्यानं युक्तम्</b> । ननु कार्ये प्रतिपक्षे कथमप्रतिपक्षता तत्राह
---<b>पदार्थ एव हि पदार्थप्रतिपक्षे भवति न पुनः कार्यम्</b> । <b>अन्यथा हि</b> यदि कार्यमपि
प्रतिपक्षं स्यात् तदा <b>अर्थवादपदानामपि कर्तव्यताभिधानतैव स्यात्</b> । सर्वेषामप्यर्थ-
वादपदानां कार्यान्वयितैव स्यात् न प्रतीत्यन्वयितामात्रम् । पदार्थान्वयसंबन्धवशेन हि तेषां
स्तुत्युपयोगिता । कार्यसंबन्धबलेन तु सर्वेषामप्यनुष्ठानोपदेशतैव स्यात् । कर्तव्यताशब्देन
अनुष्ठानमुच्यते । <b>तस्मादहीनस्येति</b> पदार्थान्वयबलेन <b>क्रत्वन्तरार्थतैव न्याय्या</b> ।
<note>(1) Bhashya P. 863</note>
﻿<pb n="r802"/>
<b>ननु चात्र तुल्यमेव श्रौतत्वं, एकत्र सोमयागे न हीयत इत्यहीनः, अन्यत्र अहीने अह्नां
समूह इति</b> । एकत्र नञ‍्समासः अन्यत्र तद्धितः <q>“अह्नः खः क्रतौ”</q> इति खः । ननु च
स्वरविरोधेन नञ् समासोऽनुपपन्नः नञ्‌समासें हि <q>‘तत्पुरुषे तुल्यार्थतृतीयासप्तभ्युपमाना-
व्ययद्वितीया कृत्याः’</q> इति पूर्वपदप्रकृतिस्वरत्वेन समासान्तोदात्तत्वे बाधिते आद्युदात्तोऽहीन-
शब्दः स्यात् मध्योदात्तश्चायमाम्नायते । तद्धितपक्षे प्रत्ययाद्युदात्तत्वे मध्योदात्तता
उपपन्नेति तद्धितान्त एवायम् । स च मुख्यया वृत्त्या न ज्योतिष्टोमे वर्तते
इति कथमुभयत्र श्रौतत्वमुच्यते । अभ्युपगम्याप्युभयत्र श्रौतत्वं कृत्वाचिन्ता-
न्यायेनापि न्यायव्युत्पत्तिरिति दर्शयितुमिदमुक्तम् । तदाह-<b>किमस्माकमनया चिन्तया एकत्र
श्रौतोऽन्यत्र गौण इति कृत्वा चिन्तितम्</b> । <b>न चेदत्र श्रौतगौणत्वं संभवति तदा उदा-
हरणान्तरं भविष्यति</b> । <b>यद्वा रूढिं मन्यते भाष्यकारः</b> । तेन ज्योतिष्टोमे यौगिकत्वात्
रूढिर्योगमपहरतीति न्यायात् रूढिरेवायं ग्रहीतव्यः । न च सोमयागेषु मुख्य इति सिद्ध-
मेकत्र श्रौतत्वमन्यत्र गौणत्वम् । कुतः पुनः भाष्यकारो रूढिं मन्यते इत्यत्राह---<b>सत्रेष्व-
दशनात्</b> प्रयोगस्य । नन्विदमयुक्‍तं पङ्कजादिष्वपि रूढित्वापत्तेः तेऽपि हि पद्मव्यति-
रेकेणान्यत्र पङ्कजातेपि न प्रयुज्यन्ते । उच्यते---युक्‍तं पङ्कजादिषु यौगिकत्वं पङ्कशब्दस्य
जशब्दस्य च पृथक‍्प्रयोगेण क‍्लृशक्तित्वात् । इह पुनरहीनशब्दस्य न समूहे प्रयोगो
दृष्टः । तेन क‍्लृप्तशक्त्यनुसारेण प्रयोगानुपपत्तेः शक्तिः कल्प्यते । तत्र समुदायस्यैव द्वाद-
शाहादिषु यजतिचोदितेषु अनवस्थितकर्तृकेषु प्रयोगदर्शनात् शक्तिः कल्प्यते । न पुनरहीन-
शब्दस्य यौगिकत्वम् । यदि हि सत्रेपि प्रयोगो दृश्येत तदा अनेकशक्तिकल्पनाभयात् अहीन-
शब्दस्यैव शक्तिः कल्प्येत । न चैतदस्ति । तस्मात् समुदायशक्त्यैवायमहीनशब्दो वर्तत
﻿<pb n="r803"/>
इति रूढिरेवायम् । किमर्थं तर्हि तद्धितविधिः ? <b>व्युत्पत्तिमात्रं तद्धितविधिः शुनः
शेपादिषु समासविधिरिव</b> । यथाऽविभक्तावयवतयैव समुदायशक्त्या शुनश्शेपशब्दे
वर्तमानेपि समासविधिः <q>“षष्ठ्या वाऽलुगुपसंख्यानं शुनः शेपपुच्छलाङ्गूलेष्वलुक्”</q> इति ।
व्युत्पत्तेश्च प्रयोजनं स्वरविशेषविधिः । <b>तस्मादिदमप्युपपद्यत एवोदाहरणम्</b> ।</p>
<p><b>द्विबहुत्वयुक्‍तं वाऽचोदनात्तस्य</b> । <b>ननु त पूर्वेणैवाधिकरणेन गतमिदम्</b> । <b>न
हि प्रतीतान्वयत्यागः कार्यानुरोधेन युक्तः इति</b> । प्रतीतद्वित्वबहुत्वान्वयत्यागः प्रकृत-
कार्यानुरोधेन न युक्तः इति । समाधत्ते---<b>सत्यं किन्त्वस्त्यत्राभ्यधिकाशङ्का</b> । प्रकृतेपि
द्वित्वबहुत्वसंभवात् । वाक्यप्रकरणयोरविरोध इत्यभ्यधिकाशङ्का । कथं पुनः प्रकृतेपि
संभव इत्यत्राह---<b>यथाशक्तिप्रयोगे नित्ये कर्मणि यजमानान्तरप्रवेशमपि मन्यते पूर्वपक्ष-
वादी पत्‍न्यभिप्रायं वा एकशेषाभिधानम्</b> । अस्यार्थः---नित्ये कर्मण्यधिकृतस्य यथा-
शक्त्यनुष्ठानम् । तत्र यदा एको यजमानोऽशक्तः कृत्स्‍नप्रयोगं कर्तुं तदा यजमानान्तरेण
सह मिलित्वा करिष्यति । तत्र चैककर्तृत्वं केलमङ्गभूतं त्यक्ष्यते । तस्यां चावस्थायां
ज्योतिष्टोमेप्यनेकयजमानसंभवः । तथा पत्‍नीमपि गृहीत्वा एकशेषाभिधानम्---<q>‘यजमानयोः’</q>
<q>‘यजमानेभ्यः’</q> इति कल्प्यते । तस्मादनुत्कर्षः प्रतिपद्विधानस्य ।</p>
﻿<pb n="r804"/>
<p><b>न प्रकृतेरेकसंयोगात्</b>। <b>अत्रोच्यते---यजमानान्तरप्रवेशस्तावन्न घटते</b> । <b>कुतः</b> ?
<b>यजमानस्य हि यथा शक्‍तुयादित्युच्यते</b> । <b>तत्र यन्न संभवति तस्यैव गौणार्थता
त्यागो वा न पुनर्यजमानान्तरोपादानेन</b> संप्रयोगः । अस्यार्थः---अधिकारस्तावदेकस्यैव
ज्योतिष्टोमे, 1एककर्तृत्वात् विषयस्य अधिकारभेदे प्रत्यधिकारं कर्तृभेदात् कर्तृभेदभिन्नाः
प्रतियजमानं भिन्ना एव प्रयोगाः । तत्र यदि मिलित्वा ‘अनेकयजमाना यजेरन् एकत्वात्
प्रयोगस्य एकस्यैवाधिकारसिद्धेः एक एव यजमानः स्यात् नानेके । अतो यथाशक्त्यनुष्ठानेपि
एकस्यैवाधिकारपूर्वककर्तृत्वं यजमानस्योच्यते न पुनर्यजमानयोर्मिलितयोः इत्येकयजमानके
प्रयोगे यन्न संभवति तस्य गौणता त्यागो वा न पुनर्यजमानान्तरप्रवेशः । यदि परं एकेनानु-
ष्ठानाशक्‍तेः कर्त्रवस्थायां पुरुषान्तरमनुप्रवेश्यते, न च तस्य यजमानशब्दो वाचकः ।
यजमानशब्दोद्देशेन च प्रतिपद्विशेषविधानम् । ननु च यजमानोद्देशेन च प्रतिपद्विधाने
उद्दिश्यमानविशेषणविवक्षानिराकरणात् यजमानमात्रस्य च प्रकृतेऽप्यधिकारे संभवात् उत्कर्षो
नोपपद्यते । अत्र वदामः । द्वयोः बहुभ्यः इति चोद्देश्यपदम् । तच्च यजमानविषयमिति
यजमानोद्देशेनेत्युच्यते । तस्मादुपपन्नः उत्कर्षः । यदा चात्र प्रवेश्यमानो यजमानः तदा
<b>न यजमानान्तरोपादानेन प्रयोगसंपत्</b> । किन्तु कर्तृमात्रोपादानेन । <b>सति चैवं न
यजमानद्वित्वं बहुत्वं वा संभवति</b> प्रकृतौ ज्योतिष्टोम इत्यर्थः । <b>यदप्युक्‍तं पत्‍न्यभि-
प्राया द्वयोर्यजमानयोः बहुग्य इति चाभिधानोपपत्तिरिति</b> । <b>तदप्ययुक्तम्</b> । <b>तस्मान्न
पत्‍न्यभिप्रायः इतरेतरयोगो घटते</b> । यस्मादेकशेषे केवलायाः स्त्रियस्तावत् ग्रहणं नास्ति
<note>(1) G. एकत्वात्</note>
﻿<pb n="r805"/>
स्‍त्रीमात्रस्य क्वचिदपि अधिकाराभावात् । एकशेषे अवश्यंभावी द्वितीयोपि पुमानेवावगम्यते ।
अतः पत्‍न्यभिप्रायो नेतरेतरयोगः । किं तर्हि ? पुंद्वयाभिप्रायः । ननु च पत्‍न्यभिप्रायोऽपि इतरे-
तरयोगोऽस्त्येव <q>“क्षौमे वसानौ”</q> इति तद्वदत्रापि भविष्यतीत्यत्राह---<b>आधाने तु लक्षणया, असं
भवात् श्रौतस्य</b> । अस्यार्थः---आधाने लक्षणया पत्‍न्यभिप्राय इतरेतरयोगः श्रौतस्य
पुंद्वयाभिप्रायेण इतरेतरयोगस्यासंभवात् प्रकृते आधाने पुंद्वयाभावात् । नन्वत्रापि प्रकृते
कर्मणि पुमनेकत्वाभावात् लक्षणा आश्रीयतामिति तन्न, वाक्यात् पुमनेकत्वप्रतीतिः प्रकरणान्न
शक्यते बाधितुम् । आधाने तु वाक्यत एवाधानश्रवणं तच्च प्रकृतवाचीति पदार्थान्तरस्य
प्रतिपक्षत्वात् युक्ता लक्षणा । युक्त्यन्तरं चाह - <b>यथा पत्‍न्या सह इतरेतरयोगो न घटते
यागे तथा षष्ठे वक्ष्यामः</b> । सहभावेन प्रविशन्ती पत्‍नी नेतरेतरयोगार्हा । तेनैव च
यजेतेत्येकवचनाविरोध इति षष्ठे वक्ष्यामः । यागग्रहणाद्यागे पत्‍न्या सहेतरेतरयोगो न
संभवति । अभिधानक्रियायां तु संभवतीत्युक्तम् । न च बाह्यक्रियापेक्षे राजपुरोहितादि-
विषये इतरेतरयोगसंभवे अभिधानाश्रयो न्याय्यः । <b>सत्रिणामेव हि स इतरेतरयोगः</b> ।
न पत्‍नीयजमानयोः । <b>तस्मात्</b> द्वित्वबहुत्वाभावात् अत्रापि <b>पूर्ववत्</b> अन्वयानुरोधेन
प्रकरणबाधादुत्कर्ष इति ।</p>
<p><b>जाघनी चैकदेशत्वात्</b> । विनियोगचिन्तारूपत्वात् अध्यायसङ्गतत्वेपि अवान्तर-
सङ्गत्यभिप्रायेण पृच्छति---<b>केन प्रसङ्गेनेदमधिकरणमायातम्</b> ? इति । उत्तरं---<b>अनेन
प्रसङ्गेन इदमायातमिति</b> । <b>स्थितं तावत् वाक्यं प्रकरणात् बलीयः सन्निधाने</b>
﻿<pb n="r806"/>
<b>चासन्निधाने च कार्यस्य</b> । <b>अत्रेदं सन्दिह्यते---किमयं वाक्यार्थः उत अयं इति वाक्यार्थ एव
संशयः</b> । <b>किं जाघन्युद्देशेन पत्‍नीसंयाजा विधीयन्ते उत विपरीतमिति</b> । <b>पूर्वपक्षी
तावत् जाघन्युद्देशेन पत्‍नीसंयाजविधानं मन्यते</b> । कुतः ? <b>एवं श्रौतोऽर्थो विहितो
भवति</b> । संयाजयन्तीति श्रुत्याविधानं, <b>अन्यथा हि वाक्यार्थविधानं स्यात्</b> । जाघनी-
विधानात् । <b>ननु चास्मिन्नपि पक्षे वाक्यार्थ एव विहितो भवति</b> । <b>अन्यत् कर्म अस्मिन्
द्रव्ये उच्यते</b>---जाघन्यां पत्‍नीसंयाजा उच्यन्त इत्यर्थः । उच्यते---<b>अनभिज्ञो भवान्
वचनव्यक्तीनाम्</b> । <b>न ब्रूमो वाक्यार्थस्य विधिसंबन्धो नास्तीति</b> विधेयोदेश्यभावेन ।
<b>किन्तु न विधेयो वाक्यार्थः</b> । किन्तु वाक्यार्थो न विधीयते । इदमेव विवृणोति
---<b>एतदुक्तं भवति---न सन्निकृष्टार्थत्यागेन विप्रकृष्टार्थविधानं युक्तमिति</b> समानपदोपात्तं
कर्म परित्यज्य न पदान्तरोपात्तविप्रकृष्टद्रव्यविधानं युक्तमिति । <b>अयं चापरो</b>ऽस्मिन् पक्षे
<b>लाभो भवति जाघन्या पशूपादानकल्पना</b> न कृता भवति । अस्मिन् हि पक्षे यत्र जाघनी
पशुयागे प्राप्ता तत्रैव तत्प्रतिपत्तये पत्‍नीसंयाजविधानमिति तत्प्रतिपत्तित्वादप्रयोजकत्वम् ।
पत्‍नीसंयाजेषु तु जाघनीविधाने प्रकरण एव निवेशात् उपादेया पत्‍नीसंयाजनिर्वृत्यर्था जाघनी ।
तस्मादत्राप्युत्कर्षः ।</p>
﻿<pb n="r807"/>
<p><b>चोदनावा</b> । <b>अत्राभिधीयते</b> । जाघन्येवात्र पत्‍नीसंयोजेषु विधीयते । कुतः ?
<b>यागविधाने हि पत्‍न्यर्थोऽपरो विधातव्यो भवति जाघन्या</b> पत्‍नीः संयोजयन्तीति । <b>यदि</b>
पशुयागे जाघनीप्रतिपत्त्यर्थोऽयं यागो विधीयते तदा पत्‍न्यर्थोऽपरः कर्तृत्वेन विधेयः । दर्शपूर्ण-
मासप्रकरणे तु जाघनीविधौ प्रकृतानां पत्‍नीसंयाजानां पत्‍नीकर्तृत्वादनूद्यते पत्‍नीरिति ।
इतरस्मिन् विशिष्टविधानाश्रयणे वाक्यार्थस्य विधानं विधिगौरवं चेति जाघन्येव विधेया
इत्यनुत्कर्षः । चोदयति---<b>ननु चात्रापि पत्‍नीसंयाजाश्चोदकेन सन्निहित एव</b> । तेन पत्‍नी-
कर्तृकाः प्राप्ता एवेत्यत्रापि पक्षेऽनुवाद एव घटिष्यते । परिहरति---<b>सत्यं</b> सन्निहिताः
<b>विधीयमानत्वेन तु प्रकरणान्तरे प्रयोजनान्यत्वमिति कर्मान्तरापत्तिः</b> । पुनश्चोदयति
---<b>ननु चासन्निधानं तत्र कर्मान्तरत्वे हेतुः न विधीयमानता</b>, सन्निधानं चात्र, तेन
कर्मान्तरत्वानुपपत्तिः । यदि च यावत्कर्मस्वरूपविधानात् अन्योऽत्र विधिः न स्यात्
तदा अभ्यासन्यायेन भवेति कर्मभेदः । इह तु जाघनीसंबन्धार्थत्वात् न कर्मस्वरूप-
विधानार्थता । तदाह---<b>न चानन्यार्थत्वमत्र जाघनीसंबन्धार्थत्बाद्वावधस्य</b> । <b>तस्मान्नायं</b>
पत्‍नीविधाननिबन्धनो <b>वाक्यभेदरूपपरिहार</b> उपपद्यते राद्धान्तिनः । उच्यते ।
<b>अनभिज्ञो देवानां प्रियः शास्त्रभेदस्य</b> । <b>विधानसन्निधिर्हि विहितविधाने भेदमवरुणद्धि</b> ।
अस्यार्थः---यत्र विहितं विधीयते तत्र विधानसन्निधिरेन भेदभवरुणद्धि निवारयति ।
﻿<pb n="r808"/>
<b>न पदार्थसन्निधिः</b> । अयमाशयः---प्रकृते विधौ पुनर्विध्यन्तरे श्रुतिप्रमाणाभावस्य प्रत्यभि-
ज्ञायमानत्वात् न विधेयान्तरं शक्यते कल्पयितुम् । षदार्थमात्रे तु सन्निहिते प्रमाणाभावास्या1-
प्रतिज्ञायमानत्वात् विधेयान्तरोपस्थापकत्वात् भवत्येव शास्त्रान्तरम् । इह च प्राकृता विधेयाः
यद्यपि चोदकेन सन्निहिताः तथापि न विधेयतया किन्तु पदार्थतया । <b>उद्देश्यत्वे हि भवति
पदार्थसन्निधिरप्यवगमहेतुः पदार्थमात्रापेक्षत्वादुद्देश्यभावस्य</b> पदार्थमात्रमुद्देशोऽपेक्षते न
प्रमाणाभावात् । तेन पदार्थस्वरूपमात्रेण सन्निहितस्योद्देश्यत्वं भवति । नवप्रयाजादिवत्
तस्मात् कर्मान्तरविधानात् अप्राप्तपत्‍न्यर्थविधाने युक्तो वाक्यार्थभेदपरिहारः । तत्र च
एतावतैव पूर्वपक्षसिद्धान्तयोः सिद्धत्वात् किमर्थं भाष्यकारेण यत्र संबन्धो विधीयत इत्यादिना
संबन्धविधानार्थं प्रकारद्वयमुपन्यस्तम् । अन्यतरत्र अन्यतरसंबन्धिविधानं संबन्धस्य च
साक्षाद्विधानमिति तदाह---<b>यत्पुनरिदं भाष्यकारेण उभयसंबन्धविधानं</b> उभयस्यान्य-
तरत्र विधानं संबन्धस्य च साक्षाद्विधान<b>मुपन्यस्तं तत्किमर्थमिदम्</b> । <b>उच्यते---नान्तरीयक2
साक्षाद्विधानविवेकप्रदर्शनार्थम्</b> । यत्रान्यतरसंबन्धी अप्राप्तो विधीयते तत्र नान्तरीयकं
संबन्धविधानम् । यत्र पुनस्संबन्धिनौ प्राप्तौ उद्दिश्य स्वशब्देन संबन्धो विधीयते तत्र
स्वयमेव संबन्धविधानमिति विवेकं दर्शयितुमित्यर्थः । विवेकप्रदर्शनमिदानीं किमर्थं ?
अन्यतराप्राप्‍त्यर्थम् । अन्यतरस्याप्राप्तिं दर्शयितुम् । <b>नेह प्रकरणे उभयप्राप्तिरुपपद्यते तस्माद-
न्यतरद्विधेयम्</b> । <b>सा च जाघन्येव विधेया पत्‍नीसंयाजानां प्राप्तत्वात्</b> । <b>तस्मादनुत्कर्षः</b> ।
<note>(1) G. स्य प्रत्य</note> <note>(2) R.&amp; G. नान्तरीयकविधिविवेक</note>
﻿<pb n="r809"/>
<b>यत्पुनरिदं न पशुं प्रयुङ्कत इति पूर्वपक्षे उक्‍तं तदपि तुल्यं अस्मदीयेपि पक्षे
लौकिक्याः</b> केवलं जाघन्याः प्राप्तेः संभवात् 2पशुप्रयुक्‍तेरसंभवात् इति ।</p>
<p><b>सन्तर्दनं प्रकृतौ</b> । <b>अत्राप्युत्कर्षाशङ्का दीर्घशब्दस्यानन्वयात्</b> । <b><q>‘धृत्यै’</q>इत्यर्थ-
वादानुपपत्तेश्च</b> । यदि हि प्रकृत एव सोमयागे निवेशः स्यात् तदा दीर्घशब्दोऽनन्वितः
स्यात् <q>‘धृत्यै’</q> इत्यर्थवादश्च नोपपद्यते । दारणाशङ्कायां हि धारणमाशासितव्यं भवति । न
च तावत्येव सोमे दारणाशङ्का । <b>अनुत्कर्षवादी तु लतादैर्ध्येणाप्यनुवादं मन्वानः दीर्घस्य
वा सोमस्य इति प्रकृतावेवैतद्विधानमिति</b> मन्यते । दीर्घशब्दोऽयं यजमानपरतया
लतापरतया चान्वीयत इति प्रकरणानुग्रहाय प्रकृतावेव निवेशः । अर्थवादस्तु न प्रकरण-
संबन्धं बाधितुं क्षमः । <b>राद्धान्तवादी तु सोमापेक्षैवात्र दीर्घता मन्तव्या</b> । <b>न लतापेक्षेति</b>
एतच्चोपलक्षणमात्रं; यजमानो दीर्घ इत्येतदुपलक्ष्यते । एवं दीर्घशब्दः सोमसमानाधिकरणो
भवति, प्रवृत्तिविशेषकरश्च । <q>“घृत्यै”</q> इति च <b>नातिरेकाद्विना अर्थवादोपपत्तिरिति</b> ।
सोमातिरेकेण विना दारणाशङ्काभावात् नार्थवाद उपपद्यते । तस्मादधिकप्रदानासु <b>संस्थासु</b>
निवेश <b>इत्युक्तवान्</b> । <b>ननु चास्मिन्नपि पक्षे प्रकरणादुत्कर्ष</b> एव नित्याधिकारादुत्कर्ष एव
काम्यासु संस्थासु निवेशात् । <b>संस्था अपि हि विकाराः</b> इति संस्थाधिकरणे वक्ष्यते । परि-
<note>(1) P. 871</note> <note>(2) पशुप्रसक्‍ते</note>
﻿<pb n="r810"/>
हरति---<b>यागाभिप्रायोऽयमुत्कर्षः</b> संस्थास्वप्येकत्वाद्यागस्य । <b>कार्यापेक्षया</b> अधिकार-
नियोगापेक्षया तु <b>उत्कर्ष एवेत्यदोषः</b> । <b>यत्पुनरिदमुक्तं सीसेन क्रीणाति इतिवद्विकल्प इति</b>
भाष्यमनुभाषितम् । दूषणमाह---<b>ननु च तत्र समुच्चयो न विकल्पः <q>‘दशभिरेव क्रीणाति’</q>
इति</b> । एतच्च द्वादशे उक्तम् । उत्तरं---<b>विधानविकल्पमङ्गीकृत्यैतद्दर्शितम् न प्रयोग---
विकल्पम्</b>। अस्यार्थः---यदि सीसेन क्रीणातीति क्रयविधिः वाससेत्यादयो गुणविधयः
यदि वाससेत्येव क्रयविधिः इतरे गुणविधय इति विधाने विकल्पः प्रयोगे समुच्चय एव ।
न न्वेकेन विहिते कथमन्येन गुणविधानं, उत्पत्तिशिष्टगुणावरोधेन कर्मान्तरापत्तेः । नैतदेवम् ।
सन्निपत्योपकारकाणां कार्यैक्यावगमे भेदाभावादिति ।</p>
<p><b>संख्यायुक्तं क्रतोः प्रकरणात् स्यात्</b> । अवान्तरसङ्गतिमाह---<b>वाक्यार्थसमवाया-
पेक्षिणी प्रकरणादुत्कर्षचिन्ता गता</b> । वाक्यार्थस्य यः समवायः प्रकरणे समवेतता
तदपेक्षिणी प्रकरणादुत्कर्षचिन्ता गता, प्रकरणान्तरे वाक्यार्थस्य समवेतत्वात् । तत्र
वाक्यार्थ उत्कृष्यत इत्युक्तम् । <b>इदानीमभिधानविप्रतिपत्तिर्वाक्य एव चिन्त्यते---किमयं
प्रथमशब्दो ज्योतिष्टोम एव वर्तते उत ज्योतिष्टोमप्रथमप्रयोग इति</b> । अस्यार्थः---<q>‘न
प्रथमयज्ञे प्रवृञ्ज्जात्’</q> इति प्रथमयज्ञे प्रवर्ग्यप्रतिषेधः प्रतीयते । तत्र किं प्रथमशब्देन
<note>(1) P. 876</note>
﻿<pb n="r811"/>
दर्शपूर्णमासादियज्ञान्तरापेक्षया ज्योतिष्टोम एवोच्यते ततश्च ज्योतिष्टोमस्य सर्वेषु प्रयोगेषु न
प्रव्रञ्जितव्यम्, उत ज्योतिष्टोमस्यैव प्रथमप्रयोगः प्रयोगान्तरापेक्षया उच्यते । तेन
तस्मिन्नेव न प्रव्रञ्जितव्यम् । इतरेषु प्रयोगेषु प्रवर्ग्येण भवितव्यमिति । पूर्वपक्षमाह
<b>---<q>“एव वाव प्रथमो यज्ञो यज्ञानां”</q> इति श्रवणात् विस्पष्टैव यज्ञार्थवचनता अवगम्यते</b> ।
अस्यार्थः---विस्पष्टैव प्रथमशब्दस्य ज्योतिष्टोमवचनताऽवगम्यते यज्ञशब्दसामानाधिकरण्यात् ।
तस्य च प्रयोज्यवचनत्वात् । भवति च ज्योतिष्टोमः प्रथमो यज्ञः <q>‘एष वाव प्रथमो यज्ञो यज्ञानां
यज्ज्योतिष्टोम”</q> इति श्रवणात् । अतस्सर्वस्मिन्नपि ज्योतिष्टोमे न प्रव्रञ्जितव्यम् । अत्र
भाष्यं <q>“एवं च प्रकरणमनुग्रहीष्यते”</q> इति । तत्र कदाचित् भ्रान्तिशीलस्य प्रवर्ग्यविध्यभि-
प्रायोऽयं प्रकरणानुग्र्ह उच्यते । स च प्रथमप्रयोगविषयेपि प्रतिषेधे घटत एव । तस्माद-
साधकोऽयं पूर्वपक्षस्येति भ्रान्तिः स्यात् । तामपनेतुमाह---<b>प्रतिषेधविध्यभिप्रायं तदिति</b> ।
यदि ज्योतिष्टोम एव प्रतिषेधः स्यात् तदा प्रकरणमनुग्रहीष्यते सर्वज्योतिष्टोमे प्रतिषेध-
सिद्धेः ।</p>
<p><b>नैमित्तिकं वा</b> । <b>अत्राभिधीयते---सत्यमस्मात् प्रयोगादवगम्यते</b> । <q>‘एष वाव
प्रथमो यज्ञो यज्ञानां यज्ज्योतिष्टोमः’</q> इत्यस्मात् प्रयोगात् सत्यं ज्योतिष्टोम एव प्रथमोऽवगम्यते
न तदीयप्रयोगः । किन्तु <b><q>“य एतेनानिष्‍ट्वा अथान्येन यजेत”</q> इति प्रयोगादपि
प्राथम्यमवगम्यते</b> । अस्यार्थः---यथा एष वावेति प्रयोगात् ज्योतिष्टोमस्यैव प्राथम्यमवगम्यते
<note>(1) Bh. P. 876</note> <note>(2) ibid 877</note>
﻿<pb n="r812"/>
तथा य एतेनेत्येतदालोचनया प्रयोगात् प्रथमो न पुनः स्वरूपेणेति । कथं य एतेनेत्ये-
तदालोचनया प्रयोगात् प्राथम्यं ? उत्तरं---<b>कर्तृसंबन्धितया श्रूयमाणत्वात्</b> य इति
शब्दोपात्तक्रतुसंबन्धितया श्रवणात् । तथापि किमित्याह---<b>कर्तृश्च प्रयोगेण संबन्धो न
प्रयोज्येन</b> । प्रयोगाङ्गं हि कर्ता न प्रयोज्यस्य द्रव्यदेवतामात्रसाध्यत्वात् । सर्वत्र
करणाद्येव क्रियानुपञ्जकं अन्तरङ्गत्वात् कर्ता तु करणादि व्यापरन्नेव 1क्रियायां समवैतीति
मन्तव्यम् । तेन प्रयोगयोगाच्च ज्योतिष्टोमस्य प्राथम्यम् । <b>1प्रयोगे एव हि प्रथमशब्दः</b>
श्रौतः प्रयोज्ये लाक्षणिकः श्रुतिलक्षणाविशये च श्रुतिरादरणीया । तेन प्रथमप्रयोग एव
प्रतिषेधः । <b>युक्त्यन्तरं चाह---प्रयोगपरे वाक्ये एष वाव प्रथमो यज्ञो यज्ञानां इति
श्रुतम्</b> । अस्यार्थः---प्रयोगपरमेतद्वाक्यं, ज्योतिष्टोमस्य प्रथमप्रयोगः कर्तव्य इति विधीयते
तत्र च <q>‘एष वाव’</q> इति श्रुतं प्रयोगपरमेव विज्ञायते । तेनायमर्थो भवति---एष वै प्रथमो यज्ञ-
प्रयोगाणां यज्ज्योतिष्टोमप्रयोगः, य एतेन ज्योतिष्टोमेन प्रयोगेणानिष्‍ट्वा अन्येन प्रयोगेण
यजेत कर्तस्यैव आपत्तिः अन्तः ज्यानिं जीयते ज्यानिं याति वा प्रमीयते म्रियते वा इति ।
तेन प्रयोगस्यैवेदं प्राथम्यं न प्रयोज्यस्य । तदाह---<b>न पुनः प्रयोज्यनिष्ठा । क्वचिदस्य</b>
प्रथमशब्दस्य <b>प्रयोगो विद्यते ज्योतिष्टोमस्यैव</b> । अतः <b>प्रयोगवचन एवायं</b> प्रथमशब्दः ।
तेनायमर्थो भवति <b>न प्रथमयज्ञप्रयोगे प्रवृञ्ज्यादिति</b> । ननु च यज्ञशब्दः प्रयोज्यवचनः
स कथं प्रयोगे घटिष्यते तत्राह---<b>यज्ञशब्दः प्रयोज्यविषयत्वात् प्रयोगस्य प्रयोगेऽप्युपपद्यत
एव</b> । प्रयोज्य एव प्रयोगो भवति । तेन प्रयोज्यशब्देन व्यपदेशो नानुपपन्नः । <b>तेनैष</b>
<note>(1) R. क्रियया</note>
﻿<pb n="r813"/>
<b>प्रथमप्रयोज्यः यज्ञानामित्यर्थः</b> । <b>एवं च प्रकरण एव प्रवर्ग्यविधिरुपपन्नो भवति</b> ।
अस्यार्थः---कौषीतक्रिब्राह्मणे ज्योतिष्टोमप्रकरणे <q>“पुरस्तादुपसदां प्रवर्ग्येण प्रचरन्ति”</q> इति
प्रवर्ग्यविधिः श्रूयते । तत्र यदि ज्योतिष्टोमप्रयोगमात्रे प्रतिषेधो भवेत् ततो विकल्प---
परिहाराय प्रकरणान्तरं नीयते । ततः प्रकरणबाधः । अथ प्रकरणाविरोधाय तत्रैव
अवतिष्ठते ततो विकल्पः स्यात् । अस्मन्मते तु नैमित्तिकत्वात् प्रतिषेधस्य न कश्चिद्विशेष
इति ।</p>
<p><b>पौष्णं पेषणं विकृतौ</b> । <b>पौष्णं पेषणं उत्तरविवक्षयेत्युक्तम्</b> । अनेनाधिकरण-
प्रयोजनमुक्तम् ।</p>
<p><b>तत्सर्वार्थमविशेषात्</b> । <b>इदमिदानीं चिन्त्यते---किं यावत्पौष्णं तत्सर्वं प्रपिष्टं
कर्तव्यं उत चरुरेवेति</b> । <b>तत्र पूर्वपक्षवादी विशेषाग्रहणात् सर्वार्थमिति मन्यते</b>
चरुपशुपुरोडाशार्थं पेषणं सर्वेषां पौष्णत्वाविशेषात् । ननु च पुरोडाशे पेषणस्य प्राप्तत्वात्
न शक्यते विधातुम् । उत्तरं---<b>न, पौष्णतया अप्राप्‍तेः</b> । अस्यार्थः---सत्यं स्वरूपेण
<note>(1) Bh. P. 880</note> <note>(2) Bh. P. 881</note>
﻿<pb n="r814"/>
पेषणं प्राप्तं पौष्णतया न प्राप्तम् । 1तच्च नाम न विधेयं यत् सर्वात्मना प्राप्तम् । यत्‍तु
केन चिच्चात्मना अप्राप्तं तद्विधेयं भवत्येव तस्मात् सर्वार्थम् । <b>ननु च</b> पेषणे क्रियमाणे
<b>हृदयाद्यकृतिविनाशः पशौ</b> । ततश्च आकृतिनाशप्रसङ्गात् पेषणेन न भवितव्यम् ।
<b>उत्तरं---भवतु आकृविनाशः पेषणवचनात्, किमिति वचनं न कुर्यात्</b> । सर्वं कुर्यादि-
त्यर्थः । अत्रोच्यते---<b>पुरोडाशे तावत्</b> पेषणस्य <b>प्राप्तत्वान्न विधिः</b> । <b>ननु पौष्णतया
ऽप्राप्तिरित्युक्तम्</b> । उत्तरं---<b>कार्यत एव प्राप्तिरिष्यते न संबन्धितया</b> । अस्यार्थः
---कार्यार्थं पदार्थानां प्राप्तिरिष्यते न पुनः संबन्धित्वार्थम् । इह च पुरोडाशे यत्
प्रकृतिवत्पेषणं प्राप्त तेनैव कार्यं कृतमिति न पुनः पेषणस्य कार्यमस्ति । ततश्च कार्याभावे
सति पेषणान्तरस्यानुष्ठानाभावात् न पुनर्विधानमवकल्पते, अनुष्ठानपर्यन्तत्वाद्विधेः इति ।
<b>अन्यथा अर्थवादपदानामपि कार्यार्थतैव स्यादित्युक्तम्</b> । यदि यस्यापि कार्यं नास्ति तस्या-
प्यनुष्ठेयता, तदा अर्थवादपदानामर्थः करणेतिकर्तव्यताननुप्रविष्टोऽपि कर्तव्यः स्यात् ।
<b>ननु चैवं सति प्रकरणाद्वाक्यं दुबलमित्युक्तम्</b> । अस्यार्थः---वाक्यात् पुरोडाशेपि
पेषणे प्राप्ते यदि कार्याभावात् पुरोडाशेपि पेषणं न विनियुज्यते तदा प्रकरणाद्वाक्यं
दुबलमित्युक्‍तं भवति । प्रतीतान्वयत्यागेनापि यद्यन्वयः कल्प्यते तदा द्वादशोपसत्ता
अहीनस्येत्यत्रापि किमित्यन्वयो न कल्प्यत इति भावः । <b>उत्तरं---कार्ये सति अन्वयकल्प-
ना, अतो बलवत्ता उक्ता वाक्यस्य</b> । यत्र हि वाक्यावगतेऽन्वये कार्यलाभः तत्र वाक्यं
<note>(1) G. तन्नाम्‍न विधेयम्</note>
﻿<pb n="r815"/>
बलीयः । कार्यशू्न्येऽन्वये न वाक्यावगतान्वयस्वीकारः । किं तर्हि अन्वयान्तरकल्पनेति ।
<b>तस्मात् कार्याभावात पुरोडाशे</b> पेषणस्य <b>विधानं न संभवति</b> । <b>पशौ तर्हि संभवति
न हि, तत्रापि सापेक्षत्वप्रसङ्गात् शास्त्रस्य</b> आकृतिबाधसापेक्षं हि पशौ विधानम् ।
<b>न च निरपेक्षे</b> चरुविषये <b>संभवति सापेक्षाश्रयणं युक्तमिति उक्‍तं शब्दविद्भिः</b> ।
<b>तस्माच्चरावेव पेषणं</b> कर्तव्यमिति <b>शब्दात् प्रतीमः</b> । अत्र भाष्यकारेण <q>“यद्यपि तदा-
कृतिः प्रतीयेत तथापि उत्सादनदेशं प्रति मुह्येयुः”</q> इत्युक्तम् । तदनुपपन्नम् । पिष्टे हृदयादौ
पुनस्तदाकृतिर्न शक्यते कर्तुं पारिणामिकत्वात्तस्या, इत्याशङ्कामपनेतुमाह---<b>यत्पुनरिदमुक्‍तं
यद्यपीतत्यादीना भाष्येण तत्रैवमपि सापेक्षत्वं नैव शक्यते परिहर्तुमित्यभिप्रायः</b> ।
अस्यार्थः---सत्यप्याकृतिसपादने पूर्वार्धादिकोद्धरणदेशबाधसापेक्षत्वं न निवर्तयितुं शक्यत
इत्युक्तम् । <b>अन्वारोहमात्रं चैतत्</b> । परमार्थतस्तु आकृतिः पेषणे कृते नश्यत्येवेति
<b>पूर्वमेवोक्‍तो हेतिरित्यर्थः</b> । <b>ननु चरावपि चरुतैव हीयेत विशदसिद्धौदने चरुशब्द-
प्रयोगात्</b> । न च पिष्टमय ओदनो भवति । उत्तरं---न चरुता हीयेत <b>पिष्टकचरावपि
पक्तिसामान्यादिति</b> । पक्तिवचनत्वाच्चरुशब्दस्येत्ये<b>वमभिहितः</b> पेषणेपि सति
<b>चरुशब्दप्रयोगः</b> । उपसंहरति---<b>तस्माच्चरावेव पेषणमिति सिद्धम्</b> ।</p>
<note>(1) Bh. P. 882</note>
﻿<pb n="r816"/>
<p><b>एकस्मिन्नेकसंयोगात्</b> । ननु चैकदेवताके विहितो धर्मो न द्विदेवताके संभवति
चतुर्धाकरणवत् इन्द्रपीतमन्त्रवच्च तत्राह---<b>अत्र भाष्यकारेण इन्द्रपीताग्‍नेयशब्दाभ्यां विशेषो
दर्शितः पूषा प्रपिष्टभागो भवतीति यथा अदन्तको हीति हेतुवचनं सोमापौष्णे नेम-
पिष्टश्चरुः इति</b> । अस्यार्थः---प्रपिष्टं भजतीति प्रपिष्टभाक् पूषोच्यते स च द्विदेवताकेपि
यदि पेषणं स्यात् तदा प्रपिष्टभाक‍्भवति इति । अन्यथा न प्रपिष्टभागो भवेत् तथा
अदन्तको हीति हेतुवचनं पूषनिमित्तकं पेषणं दर्शयति सोमापौष्णो नेमपिष्टश्चरुः इत्यत्र नेमपिष्टता
ऽनूद्यते । सा च पूषमात्रनिमित्ते पेषणेऽवकल्पते <b>सोमापौष्णचरुविधौ नेमपिष्ट इत्यनुवाद
एव युक्तः; नेमपिष्टविधाने हि सोमापौष्णस्य लक्षणात् तदुद्देशेन चरुरित्यविवक्षितं स्यात्
इत्येवमाद्यधिकाशङ्कानिराकरणार्थमिदमधिकरणम्</b> । <b>अत्रोच्यते---कथमासामाशङ्कानां
निराकरणं</b> ? उत्तरं---<b>कार्यप्रयुक्तत्वाद्धर्माणामित्युक्तो हेतुः</b> । अस्यार्थः---कार्य-
प्रयुक्ता धर्माः कार्ये असंभवन्तः तत्संबद्धे यागेऽवकल्पन्ते । ततश्च पूषा प्रपिष्टभाग इति
वचनात् पूषलक्षिते यागे देवताविधिरवसीयते । देवतात्वेन हि पुषा यागं लक्षयितुं शक्‍नोति
संबन्धस्य लक्षकत्वात् । न च द्विदेवताके पूष्णो देवताभावस्संभवति । तेन तत्र
धर्मविधिरन्याय्यः । <b>कथं पुनः कार्येण संबन्धो देवतापदयुक्‍तानां भवति</b> । उत्तरं
<note>(1) P. 883</note>
﻿<pb n="r817"/>
---<b>निष्प्रयोजनत्वाद्देवतायाः</b> । नन्वेवं यागेपि संबन्धो न स्यादित्याह---<b>कार्यार्थत्वाच्च
यागस्य</b> कार्यप्रयुक्‍तं पौष्ण लक्षणयोपपद्यते देवतया यागो लक्ष्यते । <b>देवता चेदुपलक्षणम् न
द्विदेवताके पूषा लक्षयितुं क्षमः</b> । <b>अदेवता हि स पूषा तत्र</b> द्विदेवताके कर्मणि ।
<b>अदन्तकत्वादीनां तु हेतुवन्निगदत्वेनार्थवादत्वमुक्तम्</b> । <b>अर्थवादाश्च गुणवादेन व्याख्याताः
नेमपिष्टस्य च न्यायापेतत्वात्</b> न्यायतेऽप्राप्तत्वात् <b>द्विदेवताके</b> पेषणस्य विशिष्टविधानं
भविष्यति । <b>तस्मादेकदेवताकेषु चरुषु पेषणमिति सिद्धम्</b> ।</p>
<trailer>इति ऋजुविमलायां तृतीयाध्यायस्य
तृतीयः पादः</trailer>
﻿<pb n="r818"/>
<head>ऋजुविमलायां</head>
<head>तृतोयाध्यायस्य चतुर्थः पादः</head>
<p><b>निवीतम्</b> । <b>कथं पुनः विधिनात्वेकवाक्यत्वात् स्तुत्यर्थेन विधिनामिति
स्थितेऽर्थवादत्वे पुनर्विधानाशङ्का</b> । <b>एकवाक्यत्वे हि न विधिद्वयमवकल्पत इति न
निवीतत्वादिविधिसम्भवः</b> । <b>पाक्षिकीं प्राप्तिं मन्वानो विधिं मन्यत इति चेत्</b> । अर्थ-
वादो हि <b>अनुवादतया</b> । न च निवीतादि नित्यप्राप्तम् । अतः पक्षेऽनुवादस्याप्यनुपपत्तेः
विधिराश्रयणीय इति । <b>तदप्ययुक्तम्</b> । <q>‘प्रायादि’</q>त्यनेन परिहृतत्वात् । प्रायिकीमपि
प्राप्तिमाश्रित्यार्थवादो भवतीत्युक्‍तं प्रायात् इत्यनेन सूत्रेण । यथा <q>“अनूतवादिनीवाक् इति,
प्राचीनावीतमिति विधानं अप्राप्तत्वात् । तत्संयोगादिदमपि विधीयत इति चेत् ‘प्राचीनावीतं
पितृणां”</q> इति पक्षेऽपि न प्राप्तम् । अतस्तद्विधेयम् । तच्चेद्विधीयते वाक्यं भिन्नं तावदाश्रितम्
ततश्च निवीतमपि विधीयत इति । <b>तदयुक्तम्---तस्यापि वचनान्तरेण प्राप्तत्वात् उपपद्यत
एवार्थवादः</b> । एवमाक्षिप्‍ते समर्थयते---<b>प्रकरणाङ्गतयाऽप्राप्तिं मन्वानेन इदमधिकरण---
मारब्धम्</b> । प्रकरणस्याङ्गनियोगस्य अङ्गतया पक्षेऽपि प्राप्‍त्यभावात् प्रायात् इत्यनेन
न्यायेनार्थवादत्वानुपपत्तेः निवीतं विधीयत इति मन्वानेनेदमधिकरणमारब्धम् । राद्धान्तमाह
---<b>विधानेपि प्रकरणाङ्गता न संभवतीति स्थितमर्थवादत्वम्</b> । यद्यपि विधीयते तथापि
<note>(1)P. 889</note>
﻿<pb n="r819"/>
मनुष्याणामिति श्रवणात् स्वतन्त्राधिकारापत्तेः प्रकरणाङ्गता न संभवति । किन्तु पुरुषधर्मता
पुरुषधर्मश्चेत् प्रायादित्युपपद्यत एवार्थवादः । <b>ननु चातिथ्यादावप्राप्तिर्विद्यत इति युक्‍तं</b>
विधानं मनुष्याणामिति श्रवणे सत्यपि मनुष्यप्रधाने आतिथ्ये कर्मणि एकान्ततोऽप्राप्तत्वात्
किमिति विधानं न संभवतीति । <b>न</b> । <b>तदन्वयानवगमात्</b> । आतिथ्यकर्मान्वयो नावगम्यते ।
अपि तु मनुष्यमात्रान्वय एव । स च प्रायादिभिः अर्थवादातयोपपद्यत इति सिद्धमनुवादत्वम् ।
तदाह---मनुष्यमात्रसंबन्धितायां तु प्रायादिभिरुपपद्यत इत्यर्थवादतैवेति सिद्धम् ।</p>
<p><b>दिग्विभागः</b> । <b>परुषिदितम्</b> । <b>तद्वदित्यतिदेशः किमभ्यधिकं पश्यतः</b> ?
उत्तरं---<b>अन्यथा ह्युपवीते प्राप्तिः अन्यथा च दिक्षु अन्यथा च परुषिदिनादिषु इति विशेष-
प्रतिपादनार्थोऽयमतिदेशः</b> । पूर्वपक्षसिद्धान्तौ तावेव । किन्त्वर्थवादवर्णनाय प्राप्तिर्व-
क्तव्या । सा च क्‍वचन कथं चिदित्यधिकरणभेदः ।</p>
<note>(1) P. 898-899</note>
﻿<pb n="r820"/>
<p><b>अकर्मक्रतुसंयुक्तम्</b> । <b>उक्तं निवीताधिकरणेन क्रतुधर्मतया निवीतादि प्रतीयते
मनुष्यादिश्रवणादिति प्रायेण प्राप्तत्वादनुवाद इति</b> । इदानीं नानृत वदेत् <b>इत्यत्रापि
तद्वदेवानुवादं मन्वानस्य पूर्वः पक्षः</b> । अनेनावसरसङ्गतिं पू्र्वपक्षं चाह । अर्थस्तु
निवीतं मनुष्याणां इति श्रुतेः न क्रतुधर्मतया निवीतादि प्रतीयते । अपि तु पुरुषधर्मतया
पुरुषधर्मश्चेत् प्रायेण पुरुषार्थतया निवीतादिप्राप्तेः अनुवाद इति निवीताधिकरणे उक्तम् ।
इदानीं नानृतं वदेत इति प्रतिषेधस्यानुवादं मन्वानस्य पूर्वः पक्षः । चोदयतिः---<b>ननु च तत्र
मनुष्यशब्दश्रवणात्</b> पुरुषमात्रसंबन्धावगतेः क्रतुधर्मतया संबन्धानवगतेश्च <b>युक्तोऽनुवादः
प्रायिकीं च प्राप्तिमाश्रित्यार्थवादः</b> । इह तु पुरुषशब्दाश्रवणात् न पुरुषार्थताऽवगम्यते । अपि
तु प्रकरणात् क्रत्वर्थतैवावगम्यते । न च क्रतुसंबन्धितया प्राप्तिरस्ति इति नानुवादो घटते । परि-
हरति---<b>अत्रापि पूर्वप्राप्तप्रतिषेधानुवादात् गम्यत एव पुमान् यस्यासौ प्रतिषेधः</b> । <b>अत्रापि</b>
‘नानृतं वदेत् इति । यस्यासौ स्मार्तः प्रतिषेधः स पुमान् अधिकारितयाऽवगम्यत एव । कुतः ?
पूर्वप्राप्तस्य प्रतिषेधस्यानुवादात् । तत्र च पुरुषस्याधिकारस्मरणात् । ननु नायं प्रतिषेधानुवादो
घटते । तत्र प्रत्यवायपरिहारार्थिनोऽविकारात् । इह च प्रकरणाङ्गतया निरधिकारत्वादिति तत्राह
---<b>सर्वत्र प्रतिषेधशास्‍त्रे हि प्रतिषिध्यमानक्रियाकर्तुरेवाधिकारः</b> इति । अस्यार्थः
<note>(1) Bh. P. 900</note>
﻿<pb n="r821"/>
---न स्मार्ते प्रतिषेधे प्रतिषिध्यमानक्रियानुष्ठाननिबन्धनप्रत्यवायपरिहारार्थिनोऽधिकारः
प्रमाणाभावात् । न हि निषिद्धा क्रिया प्रत्यवायं जनयतीति किञ्चन प्रमाणमस्ति । ननु च
प्रतिषेधशास्त्रमेव प्रमाणं, कथं तत्प्रमाणं ? प्रत्यवायं विना निवृत्त्यनुपपत्तेरिति चेन्न;
1अधिकारावगमन एव निवृत्तेरुपपन्नत्वात् । <b>नन्वधिकारो न श्रयते</b>। सत्यमर्थात् भविष्यति
द्रव्यार्जननियमवत् । यो हि यत्र प्रवृत्तः सः ततः निवर्तयितव्यः, नान्यः इत्यर्थादेव
प्रवृत्तिमानधिकारी लब्ध इति साधूक्‍तं---<b>सर्वत्र प्रतिषेधशास्त्रे प्रतिषिध्यमानक्रियाकर्तुरेवा-
धिकार इति</b> । इहापि च प्रतिषिध्यमानक्रियाकर्तुः अनृतवदनप्रतिषेधः अन्यस्य प्रतिषेधानु-
पपत्तेरित्यर्थः । <b>अतः पूर्वप्राप्तस्यैव</b> प्रतिषेधस्याय<b>मनुवादः</b> । ननु च क्रत्वर्थतयैवानृत-
वदनप्राप्तिरिति प्रतिषेधोऽपि तदर्थ एव युक्तः । न हि अन्यार्थे प्रवृत्तोऽन्यार्थे नियोक्‍तुं
शक्यत इति तत्राह---<b>विद्यते च प्राप्तिरर्थतः</b> । अनृतवदनस्य अर्थतः प्राप्तिर्विद्यत
एव । क्रत्वर्थतयापि पुरुषस्य <b>प्राप्तिमात्रतया च</b> <b>पुरुषस्य प्रतिषेधोपपत्तेः न
प्रकरणार्थता</b> । यदि च क्रत्वर्थायामेव प्राप्तौ प्रतिषेध उपपद्यते न पुरुषार्थायां तदा
क्रत्वर्थप्राप्तिप्रतिषेधः2 क्रत्वर्थः स्यात् । न चैतदस्ति प्राप्तिमात्रादपि प्रतिषेधोपपत्तेः ।
<b>ननु चायमनुवादः कस्य विधेः शेषः</b> ? अयमाशयः । विधिपरतया प्रामाण्यमुक्तम् ।
तत्र विध्युद्देशस्य कार्यान्वयितया विधिपरत्वम् । अर्थवादपदानां तु स्तुतिपरतया प्रतीत्यन्वयि-
तया । अनुवादस्तु न साक्षाद्विधिपरः । तेत वक्तव्यमेतत् कस्य विधेः शेष इति
अन्यथा विधिपरत्वाभावात् । उत्तरं---<b>न कस्यचिदिति ब्रूमः</b> । विध्यन्तरेणैकवाक्यत्वा-
भावात् न कस्यचिदपि विधेरयमनुवादः शेषः । यदि विध्यन्तरं नानुप्रविशति निवीतवत्
तर्हि कथमनुवादः । उत्तरं---<b>प्रातिरनुवादत्वे हेतुः नार्थवादता</b> । यदि हि अर्थवादता
<note>(1) G. अनधि</note> <note>(2) R. प्रतिषेधात् ।</note>
﻿<pb n="r822"/>
अनुवादत्वे हेतुः स्यात् तदा विध्यन्तरानुप्रवेशं विनाऽर्थवादानुपपत्तेः अनुवादो विध्यन्तरशेषः
स्यात् । किन्तु प्राप्तिरनुवादत्वे हेतुः नार्थवादता । यद्ययं प्राप्तार्थ एव किमिति तर्हि
निवीतवदेवार्थवादो न भवति । तत्राह---<b>एकवाक्यत्वेन हि अर्थवादो भवति न प्राप्ति-
मपेक्षते, यथा <q>‘जार्तिलयवाग्वा वा जुहुयात्’</q> इति</b> । जर्तिलयवागुहोमो हि यद्यपि न प्राप्तः
तथापि <q>‘पयसाग्निहोत्रं जुहोति’</q> इत्यनेनैकवाक्यत्वात् अर्थवादत्वेन व्याख्यायते । तेन
अनुवादः प्राप्तिमात्रापेक्षः । अर्थवादस्तु एकवाक्यतामात्रापेक्ष इति विवेकः । अनृद्यमान-
विधिपरतया विधिसंस्पृष्टताऽनुवादानामिति न किञ्चिदपि हीनम् । तस्मादनुवादः ।
<b>ननु चेदं श्रुतिवाक्यं तस्याः स्मृतेर्मूलं भविष्यति</b> । यदि श्रुतिवाक्यस्य स्मृतिवाक्यस्य
च समानार्थत्वेनानुवादोऽयमुच्यते तर्हि तस्याः स्मृतेः मूलमपेक्षमाणायाः इदमेव श्रुतिवाक्यं
मूलं भविष्यति इति कथमनुवादता । उत्तरं---<b>न भवितुमर्हति अत्र हि श्रुयमाणस्यार्थस्य
प्रकरणार्थतावसीयते न पुरुषार्थत्वम्</b> । <b>अनुवादपक्षे पुनः पुरुषार्थतयैव प्राप्तेः सिद्धा
पुरुषार्थता भवति</b> । अस्यार्थः---यद्येतद्वाक्यं मूलं भवेत् तदा अनृतवदनप्रवृत्तपुरुष-
संबन्धिन्यपि प्रतिषेधे अधिकारी कल्पयितव्यः स्यात् । ततश्च कलृप्ताधिकारेणाधिकारविधिनैव
गृह्येत विधिनैव सन्निधानात् । ततश्च प्रकरणार्थता प्रकृताधिकारनियोगार्थता अस्य प्रतिषेधस्य ।
स्मृतेश्च पुरुषार्थता भवतीति न तस्याः प्रतिषेधविधिर्मूलतां गन्तुमर्हतीति । अनुवादे तु पुरुष-
संबन्धिनि प्रतिषेधेऽवगते1 तस्य क्लृप्ताधिकारत्वात अधिकारान्तरकल्पनावकाशो नास्ति । तेन
प्रकरणेन न गृह्यते । अधिकारकल्पनायां हि प्रसृतायां क्लृप्ताधिकारः प्रकरणविधिर्गृह्णाति
न स्वबललब्धाधिकारे पुरुषार्थतयैव प्राप्ते प्रतिषेधे स्वतन्त्राधिकारार्थतयैवेत्यर्थः । <b>ननु च</b>
<note>(1) G. वगम्यते</note>
﻿<pb n="r823"/>
<b>क्रत्वर्थतयैवावगम्यमानस्य कथं पुरुषार्थतयाऽनुवादो युक्तः कल्पयितुम्</b> । अस्यार्थः
---त्वया एतदुक्‍तं यदि मूलभूतमिदं भवेत् ततः क्रत्वर्थं भवतीति । एवं च वदता
क्रत्वर्थानृतवदनप्रवृत्तिर्निषिध्यत इत्युक्तम् । अन्यथा कथं नाम विधायकत्वे क्रत्वर्थता भवेत् ।
यदा चैवं तदा कथं क्रत्वर्थप्रवृत्तिप्रतिषेधोऽयं पुरुषार्थतयानुवदितुं शक्यत इति । <b>उच्यते
---क्रतुरपि हि पुरुषार्थ एव</b> । <b>अतस्तत्संबन्धितयापि पुरुषस्येच्छातः प्राप्‍नोत्येवानृत-
वदनमित्यदोषः तत्संबन्धावगतेरिति</b> । अस्यार्थः---क्रत्वर्था या पुरुषप्रवृत्तिः सापि
पुरुषसंबन्धिनी भवत्येव । तेन तत्प्रतिषेधोपि पुरुषार्थो युक्त एव । यस्मात् क्रतुरपि
पुरुषार्थ एव । अतः क्रतुसंपत्त्यर्थमपि पुरुषस्यैवानृतवदनं रागतः प्राप्‍नोत्येवेत्यदोषः क्रतु-
संबन्धावगतेः । तेनायमर्थो भवति दर्शपूर्णमासनिर्वृत्त्यर्थमनृतं न वदेदिति । सर्वं च
पुरुषार्थमनृतवदनं प्रतिषिद्धमिति । अतश्चानुवादोपपत्तिः । <b>उपनयनोत्तरकालभावित्वाच्च
क्रतूनां सिद्धोऽनुवादः</b> । यदि क्रतवः उपनयनोत्तरकाला न भवेयुः तदा स्मार्तानामपि
पदार्थानां वैदिकत्वात् उपनयनोत्तरकालभावित्वाच्च वैदिकेषु पदार्थेषु अधिकारस्य प्रागुपनयनात्
प्रतिषेधाभावात् नायमनुवादः स्यात् । तेने क्रतवः उपनयनोत्तरकालभाविन इति
सिद्धोऽनुवादः ।</p>
<p><b>विधिर्वा संयोगान्तरात्</b> । <b>अत्राभिधीयते---आयुष्मतैवोक्‍तं न स्मृतिवाक्य-
स्येदं मूलतां प्रतिपद्यत इति</b> । <b>एवं चेत् त्वयैवेदं संयोगान्तरमुक्तम्</b> । <b>संयोगा</b>-
<note>(1) P. 911</note>
﻿<pb n="r824"/>
<b>न्तरत्वे च नानुवादः शक्यते वक्‍तुम्</b> । अस्यार्थः---स्वतस्तावदिदं वाक्यं प्रकरणाङ्गभूत-
प्रतिषेधसमर्पकम् । अत एव च स्मृतेर्नमूलतां गतम् । एवं चेदन्तरङ्गक्रत्वर्थतां परित्यज्य न
वाक्यान्तरालोचनया अनूद्यतया प्रतिषेधोऽवतिष्ठते । <b>ननु च प्रतिषेधे सर्वत्र प्रतिषिध्यमान-
क्रियाकर्तुरेवाधिकार इत्युक्तम्</b> । अस्यार्थः---अनधिकारं हि साधिकारमनुप्रविशति । साधि-
कारश्चायं प्रतिषेधः प्रतिषिध्यमानक्रियाकर्तुरेवाधिकारावगमात् । <b>सत्यमुक्‍तं न तु तत्प्रकरणे
शक्यते वक्‍तुं</b>, निषिध्यमानक्रियाकर्ता हि नाधिकारितया श्रूयते । किं तर्हि ? अर्थात्
कल्प्यते । न च क्लृप्तेऽधिकारे संभवति सन्निहिते अधिकारान्तरकल्पनावकल्पते । <b>किमिति</b>
प्रकरणोपि निषिध्यमानक्रियाकर्तुरेवाधिकारो न भवति ? उत्तरं---<b>पदार्थमात्र एव प्रतिषे-
धोपपत्तेः</b> । अनृतवदने <b>पदार्थमात्र</b> एव इच्छाधीनप्रवृत्तिनिरपेक्षेपि <b>प्रतिषेधोपपत्तेः</b> ।
एतदुक्‍तं भवति---प्रकरणे हि प्रकरणसंबन्धैव प्रवृत्तिः प्रतीयते । ततश्च तन्मुखेनाधिकारानु-
प्रवेशे क्लृप्ते नार्थादधिकारान्तरकल्पनोपपद्यते । <b>लौकिकेषु पुनः पुरुषेच्छात एव प्रवृत्ति-
र्विषयतां प्रतिषेधस्य प्रतिपद्यत इति तत्क्रियाकर्तुरेवाधिकारो युक्तः</b> । <b>इह पुनः
क्रत्वर्थतयैव प्रवृत्तिरवगम्यते पदार्थस्येति न तस्य कर्तुरधिकारः शक्यते वक्‍तुं इति</b> ।
<b>ननु च कर्तैवाख्यातेषु प्रधानतयाऽवगम्यते</b> । अनेनेदमाह स्ववाक्य एव विषयनियो-
ज्यान्वितनियोगप्रतिपादनात् नाधिकारानुप्रवेशे युक्त इति । तथा हि---नञर्थः विधिविषयः,
अनृतवदनकर्ता चाधिकारी, कर्तृवाचिताशङ्का चाख्यातानां पाणिनिप्रभृतीनां यथाश्रुतवचन-
बोधननिबन्धना । नन्वेवं तर्हि प्रयाजादीनामप्यङ्गता न स्यात् । तेष्वपि कर्तृश्रवणात्
<?xml version="1.0" encoding="UTF-8"?>
<!DOCTYPE report SYSTEM "sanskrit.dtd">
<?xml-stylesheet type="text/xsl" href="sanskrit.xsl"?>
<report id="sanskrit" pubid="01" publish="true">
<title></title>
<subtitle></subtitle>
<section>
<pb n="r825"/>
स्वतन्त्राधिकारप्रसक्‍तेरित्यत्राह---<b>नियोगाभेदात्‍तु प्रयाजादीनामङ्गत्वमवगम्यते । सर्वेषा-
मेकफलानुबन्धत्वात्</b> । अस्यार्थः---प्रयाजादिषु कर्तैव केवलं श्रूयते न तद्विशेषणम् ।
प्रयाजादय एव यदि कर्तृविशेषणं न तर्हि विषयः । अथ विषयः न तर्हि कर्ता विशेष्यते ।
ततश्च कथमविशिष्टोऽधिकारीभवेत् ? तस्मात्तेषां पृथगधिकारनियोगाभावात् एकनियोगानुप्रवेशात्
अङ्गत्वसिद्धिः । <b>संस्कारकर्मणामपि क्रत्वर्थस्य संस्कार्यतयाऽवगतेः युक्‍तैवाङ्गता</b> ।
तेष्वपि विषयनियोज्यविशेषान्वयानवगतेः न स्वतन्त्राधिकारापत्तिः । संस्कार्यद्रव्यादिद्वारेण
क्रतुशेषत्वाविरोधः । <b>प्रतिषेधे पुनः प्रतिशेध्यस्य अक्रत्वर्थत्वात् आख्यातेन च
कर्तुरभिधानात् कर्तुरेवाधिकारः प्रतीयते</b> । अस्यार्थः---यद्यपि किल नानूतं वदेदित्यनृत-
वदनमात्रं शब्दादवगम्यते तथापि यदि वाक्येऽधिकारो न श्रूयते तदा प्रकरणगतमनृतवदनं
प्रतीयते । यदा पुनः स्ववाक्य एवाधिकारी विषयश्च लब्धः तदा अनृतवदनमपि स्वतन्त्रमेव
प्रतीयते । तेनाख्यातेन कर्तुरभिधानात् प्रतिषेधस्य चाक्रत्वर्थत्वात् कर्तुरेवाधिकारः
अधिकारान्तरानुप्रवेशे कारणाभावात् । स्ववाक्ये चाधिकारश्रवणात् ।</p>
<p>एवं तावत् विधिस्यं पुरुषार्थश्चेति दर्शितम् । संप्रति अभ्युपगम्यापि क्रत्वर्थानृतवदन-
प्रतीतिं अनुवादोऽयमिति दर्शयति---<b>न च तत्संबन्धावगतिः</b> क्रत्वर्थसंबन्धानृतवदनावगतिः
स्वतन्त्राधिकारेपि विरुद्धा । <b>क्रतोरपि पुरुषार्थत्वात् उपनयनोत्तरकालभावित्वाच्च तदर्थ-
प्रवृत्तेः सिद्धोऽनुवाद इत्युक्तम्</b> । एतदुक्‍तं भवति---क्रत्वर्थानृतवदनप्रतिषेधोऽपि
स्वतन्त्राधिकारपुरुषार्थसर्वानृतवदनप्रतिषेधस्यैव स्मार्तस्यानुवाद इति ।</p>
﻿<pb n="r826"/>
<p><b>अत्रोच्यते---स्यादेतदेवं यद्याख्यातानां कर्ताऽभिधेयः स्यात् न त्वाख्यातानां
कर्त्रभिधानशक्तिः शक्यते कल्पयितुम् । क्रियाभिधानादेव सर्वकारकवगतेः</b> ।
अस्यार्थः---तत्र हि शब्दस्य शक्तिः कल्प्यते यस्य नान्यतोऽवगतिः । सर्वाणि
च कारकाणि क्रिययैवाक्षिप्यन्ते तैर्विना क्रियानुपपत्तेः । <b>कथं तर्हि पाणिनेः सूत्रं
लः कर्मणि च भावे चाकर्मकेभ्य इति</b> ? । तथा कथमियं वृत्तिः चकारात्
कर्तरिचेति । एवं वदतोः सूत्रवृत्तिकारयोः कारकाभिधायिनो लकारा इति भावो
लक्ष्यते । परिहरति---<b>सङ्ख्याविधानार्थमेतदिति दर्शितम्</b> । कर्मसङ्ख्या कर्तृसङ्ख्या च
वाच्यत्वेन विधीयेते न कर्ता कर्म चेत्यर्थः1 । कर्मकर्तृभ्यां तु तत्सङ्ख्या लक्ष्यते । कथं तर्हि
<q>“कर्मवाचिनि सार्वधातुके यक्”</q> <q>‘कर्तरि शप्’</q> इति वृत्तिकाराः पठन्ति तत्राह---<b>सङ्ख्या-
विशेषविधानाश्रयं च यक् शब् इति च</b> । अत्रापि कर्मकर्तृसङ्ख्याविशेषाभिधानमाश्रित्य
यक् शप् इति चानुशासनम् । तेनात्रापि न कारकाभिधानमाख्यातानामिति । यदि
क्रियाक्षिप्तकर्मकर्तृसङ्ख्याऽभिधीयते तदा---<b>अन्यकारकसङ्ख्याभिधानं किमिति न भवति ?
तुल्ये गम्यमानत्वे</b> । करणादिसङ्ख्यापि किमिति नाख्यातेनोच्यत इत्यर्थः । परिहरति---<b>न
लोकः पर्यनुयोक्‍तुं शक्यते</b> । कस्मादित्याह---<b>दुर्जयो हि महाजनः</b> । अस्यार्थः---किं
वये कुर्मः कर्मकर्तृसङ्ख्यामेव लोको यदि वदेत् न करणादिसङ्ख्याम् । ननु मानाम लोको
वदतु पाणिनिः किमिति न स्मरति तत्राह---लौकिकप्रयोगमूलं चेदं शास्त्रं भगवतः पाणिनेः
<note>(1) G. कर्मकर्तृसङ्ख्या विशेषविधानार्थं वाच्यत्वेन बिधीयते कर्तेत्यर्थः</note>
﻿<pb n="r827"/>
कस्मादित्याह---<b>प्रयुक्‍तस्य हि नियममाचष्टे नाप्रयुक्‍तस्याभिधानम् । तस्मादपर्यनुयो-
गोऽयम्</b> । उपसंहरति---<b>अतः क्रत्वर्थपदार्थमात्रप्रवृत्त्याश्रयमेवेदं प्रतिषेधशास्त्रम्</b> ।
क्रत्वर्थतया पदार्थमात्रे अनृतवदनेऽधिकारविधिवाक्यार्थसंबन्धेन या प्रवृत्तिः तदाश्रयमेवेदं प्रतिषेध-
शास्त्रम् । <b>ननु च प्रतिषेध्यगता प्रवृत्तिः न क्रत्वर्थेस्युक्‍तम् । अचोदितत्वात्</b> । न
हि क्रत्वर्थतयाऽनृतवदनं चोदितं; अचोदितं च नाङ्गमिति नानृतवदने क्रत्वर्था प्रवृत्तिः ।
उत्तरं---<b>नैव तादर्थ्येन चोदितत्वं संबन्धहेतुः उपकारकतयापि संबन्धिता उपपद्यत एव</b> ।
यद्यपि तादर्थ्येन चोदना नास्ति तथाप्युपकारकतया संबन्धोऽनृतवदनस्य क्रतुना सहास्त्येव ।
<b>संबन्धिनि च विधिः क्रत्वर्थो भवतीत्युक्‍तं पयो व्रतं ब्राह्मणस्येत्वेवमादिषु</b> । यद्यपि
भोजनं क्रत्वर्थतया न विहितं तथापि तस्य क्रतोरुपकारकत्वेन तदाश्रितं पयो भवत्येव क्रत्वर्थं
एवं उपकारकानृतवदनप्रतिषेधोऽपि क्रत्वर्थो भविष्यतीति । <b>ननु चोपकारकविषयतया
प्रतिषेधस्य क्रत्वर्थपुरुषार्थयोर्न कश्चिद्विशेषः</b> । अस्यार्थः---यदि तावदङ्गभूतमनृतवदनं
भवेत् तदा पुरुषार्थेन प्रतिषेधेन प्रतिषेद‍्धुमशक्यत्वात् प्रयोजनवानेव क्रत्वर्थः प्रतिषेधो भवेत्
विकल्पार्थः । यदा अर्थप्राप्तस्य प्रतिषेधः तदा पुरुषार्थेन प्रतिषेधेन प्रतिषेधसिद्धेः किं
क्रत्वर्थेन प्रतिषेधेनेति । उत्तरं---<b>यथास्ति विशेषः तथोक्‍तम्</b> । क्रत्वर्थे प्रतिषेधे तदति-
क्रमे कतोर्वैगुण्यात् तन्निवृत्तये श्रौतं प्रायश्चित्तम् । पुरुषार्थे च प्रतिषेधे तदतिक्रमे पुरुषस्य
वैगुण्यात् तदपनयाय स्मार्तं प्रायश्चित्तमिति विशेषः ।</p>
﻿<pb n="r828"/>
<p><b>अहीनवत्पुरुषधर्मस्तदर्थत्वात्</b> । <b>कः पुनः निवीसं मनुष्याणामित्यनेन विशेषः
जञ्जभ्यमानस्येति</b> ? अनेन पूर्वपक्षमाक्षिपति । <q>‘जञ्जभ्यमानो ब्रूयान्मयिदक्षक्रतू’</q> इति
यद्यपि जञ्जभ्यमानसंबन्धितया मन्त्रवचनं श्रूयते तथापि निवीतं मनुष्याणामितिवत् किमिति
न प्रकरण एव निविशते निवीतमपि । निवीतं मनुष्याणामिति मनुष्यसंबन्धितया श्रूयते
अथ च प्रकरण एव निविशते तथेदमपि कस्मान्न भवतीत्यर्थः । <b>अयमस्ति विशेषः
नार्थवादात् परिहारः संभवति अवाक्यशेषत्वात</b> । यथा <q>‘निवीतं मनुष्याणां’</q> इति
उपव्ययत इत्यस्य वाक्यशेषत्वादर्थवादतया प्रकरण एवान्वीयते न तथा जञ्‍जभ्यमानो ब्रूया-
दित्यस्यान्वयः विध्यन्तरेणैकवाक्यत्वभावात् । ननु च वाक्यशेषत्वाभावात् माभूदर्थवादः
अनुवादस्तु भवतु पूर्वाधिकरणपूर्वपक्षे नानृतं वदेदितिवत् तत्राह--<b>नाप्यनुवादो नानृतं वदेदि-
तिवत्</b> जञ्‍जभ्यमानसंबन्धितया मन्त्रवचनस्य अन्यतोऽप्राप्तेः । <b>नाप्यर्थप्राप्तस्य विषयत्व-
संभवः नानृतं वदेत् इतिवत्</b> । यदि क्रतावेवार्थप्राप्ता जञ्‍जभ्यमानता मन्त्रविधेर्विषयो
भवेत् यथा नानृतं वदेदित्यस्यार्थप्राप्तमनुतवदनं तदा क्रतुसंबन्धिजृम्भणमुखेन क्रतुसंबन्धावगतेः
क्रत्वर्थो मन्त्रविधिः स्यात् । न चैतदस्ति । कुतः ? <b>न हि जञ्जभ्यमानता कदाचिदपि
क्रत्वर्थतया प्राप्नोति अनृतवदनवत्</b> । <b>तस्मात् जञ्जभ्यमानस्य मन्त्रविधानमिदं न प्रकरणे
ऽवस्थापयितुं शक्यते</b> । स्ववाक्य एवानुपादेयजृम्भणविशिष्टस्याधिकारिणो मन्त्रवचनस्य
<note>(1) P. 944</note>
﻿<pb n="r829"/>
विषयस्य च लाभे प्रकरणानुप्रवेशे कारणाभावात् । <b>ननु चैवं सति फलकल्पना स्यात्</b> ।
अधिकारान्तरकल्पना स्यादित्यर्थः । <b>भवतु वचनात्, को दोषः</b> ? वाचनिकेऽधिकारान्तरे
दोष इति । <b>अतो वाक्यात् प्रकरणबाधः सिद्धः यथा द्वादशोपसत्ता अहीनस्य इति</b> ।
<b>अत्रोच्यते न फलकल्पनामर्हत्येतद्वाक्यम्</b> । इदमत्राकूतम् । जञ्‍जभ्यमानसम्बन्धितया
मन्त्रवचनं प्रतीयते । तत्र किमिदमधिकारान्तरं जञ्‍जभ्यमानशब्दश्चाधिकारिविशेषसमर्पको
भवतु उत प्रकृत एव कर्ता जञ्‍जभ्यमानशब्देन न निर्दिश्यतां तस्य जृम्भणनिमित्तोत्पन्नव्यलौ-
कप्रशमनद्वारेण मन्त्रवचनं संस्कारकमिति संशये क्लृप्ते प्रकृते कार्ये सति न कल्पनोपपद्यत
इति नाधिकारान्तरकल्पना न्याय्येति जञ्‍जभ्यमानः संस्कार्यतयैवान्वयं यातीति । तदिद-
माकूतं विवरीतुकामः पृच्छति---<b>कुतः</b> । उत्तरं---<b>वाक्यं हि पदार्थसंबन्धमात्रे प्रभवति
न कार्ये</b> । <b>वाक्यतो हि पदार्थानां</b> संबन्धावगतिरेव, नास्ति जञ्‍जभ्यमानसंयोगः संस्कार्य-
तयापि । कर्तृभावेनैव कर्तृभूत एवानेन मन्त्रवचनेन संस्क्रियते । कुतस्तर्हि कार्यावगम
इत्यत्राह---<b>कार्यं हि नियोगसमधिगम्यमेव</b> । सर्वं हि नियोगार्थं तेन नियोगार्थानुमतं
यत् तत् कार्यम् । अत एव च सक्त्वादिषु विभक्तिव्यत्ययः । भवत्वेवं नियोगतः कार्यम्
तथापि किमित्याह---<b>प्रकृतश्चायं दार्शपूर्णमासिको नियोगः</b> । तेन प्रकृतेन ग्रहणे सति
तद‍्ग्रहणानुगुणं कार्यं कल्पयितव्यमिति प्रकृतकर्तृसंस्कारक एवायम् । यदि प्रकृतेनापि
नियोगेन न गृह्येत तदा न पदार्थमात्रसंबन्धावसाय्येव वाक्यं भवेत् किन्तु कार्यावसाय्येव ।
<b>सर्वमेवेदं विनियोगकारणम्</b> । ननु भवतु प्रकृतो नियोगः तथापि स एव कार्यमिति
नास्ति प्रमाणं, येन तद्वलेन तदनुगुणं कार्यं कल्प्येत इत्यत आह---<b>न च कार्यान्तरकल्पना</b>
﻿<pb n="r830"/>
<b>क्लृप्‍ते सति संभवति इति प्रकरण एव निवेशः । ननु च जञ्जभ्यमानता न क्रत्वर्थ-
तयाऽनृतवदनवत् संभवतीत्युक्तम्</b> । तेन कथं क्रत्वनुप्रवेशः । उत्तरं---<b>माभूत्
जञ्जभ्यमानता क्रत्वर्था । कर्तुस्तु क्रत्वर्थता प्रकरणसंबन्धहेतुर्भविष्यति । तस्मात् क्रतोः
कर्तुः धर्मोऽयमिति सिद्धम् । अहीने पुनः कार्यत्वात् युक्तः उत्कर्षः</b> । अहीने
तत्संबन्धित्वेन योऽधिकारनियोगस्संबन्धी प्रतीयते स कार्यभूत इति स्ववाक्ये कार्यावगमाद्युक्त
उत्कर्षः द्वादशोषसत्तायाः । इह तु जञ्‍जभ्यमानमात्रसम्बन्धेन न कार्यसंबन्धोऽवगम्यत इति
कल्प्ये कार्ये क्लृप्ताश्रयणं न्याय्यमिति विशेषः ।</p>
<p><b>शंयौ च सर्वपरिदानात्</b> । <q>‘न ब्राह्मणायावगुरेत्’</q> इति प्रकरण एव प्रतिषेधो
निविशते प्रकरणाधीतत्वात्, अर्थाच्च क्रतुसंबन्धितया अप्राप्तेरनृतवदनवदिति पूर्वः पक्षः ।
राद्धान्तमाह--<b>शंयौ पुनः शतेन यातयादिति फलश्रुतेर्न प्रकरणसंबन्धकल्पना न्याय्या
स्ववाक्यस्था हि कार्यावगतिर्बलीयसी</b> । यदि स्ववाक्ये फलं नावगम्येत तदा प्रकृता-
विकारानुप्रवेशेनानुष्ठानसिद्धेः कार्यान्तरं न कल्प्येत, अङ्गमेव स्यात् । इह तु स्ववाक्ये
फलमवगम्यते शतयातनादिपरिहारः । स्ववाक्यस्था हि कार्यावगतिः श्रेयसी, अन्तरङ्गत्वात्
<note>(1) P. 949</note>
﻿<pb n="r831"/>
तस्मात् पुरुषमात्रधर्मोऽयं <q>‘न ब्राह्मणायावगुरेत्’</q> इति । <b>ननु च जञ्‍जभ्यमानेपि<q>‘प्राणा-
पानावेवात्मन्धत्ते’</q> इति फलश्रवणमस्त्येव</b> । परहरति-<b>न, धत्त इति वर्तमानोपदेशात्
साध्यतया नावगम्यते</b> फलम् । अतस्तदधिकारिविशेषणं न भवति वर्तमानत्वादेव ।
यत्खलु भाविफलं तन्नियोगस्य साध्यत्वयोग्यतया अधिकारिविशेषणीभूतं फलतयाऽन्वेति न
पुनरनियोगसाध्यमिदमिति दर्शितम् । <b>इह पुनः शंयौ भविष्यदर्थतां यातयादिति लिङ-
वगमयति</b> यातयतेर्धातोः । तेन यातना भविष्यतीति प्रतीयते । अतस्तत्परिहारोऽपि
भविष्यतीति विशेषः । लिङर्थतया लिङ्‍शब्देन पञ्चमलकारोऽभिधीयते पञ्चमलकारान्तरस्त्वयं
यातयादिति शब्दः । एतत्त्वत्र वक्तव्यः---कथमत्र शतयातनायाः अपगोरणस्य च साध्यसाधन-
भावोऽवगम्यते । कथं च अपगोरणं क्षणिकं कालान्तरे यातनाहेतुर्भवीति । तदुच्यते
शम्युमधिकृत्यैतदुच्यते यो ब्राह्मणायावगुरेत् तं शतेन यातयादिति । तत्र चेदमवगम्यते
ब्राह्मणापगोरणं निमित्तं शतयातना च नैमित्तिकी इति । न च प्रत्यक्षविरोधः अनन्तर-
भावित्वेनाप्रतीतेः । न च क्रियाफलतया यातना प्रतीयते येनानन्तरभाविनी भवेत् । तत्र
प्रतीतनिमित्तनैमित्तिकभावानुरोधेन किञ्चिदवान्तरकार्यं कल्प्यते यत्कृत्वा अवगोरणेन यातना
निष्पाद्यते । <q>“न ब्राह्मणायावगुरेत्”</q> इति निषेधानुगुणतया चायमर्थः प्रतीयत इति ।
यातना नाविवक्षिता शक्यते आश्रयितुम् । अधिकारिविशेषणता त्वत्र निषिध्यमानक्रिया-
कर्तृताया एव । यातनापरिहारस्तु निषेधविधिविषयीभूतनञभिहितवगोरणनिवृत्तिविशेषणतया
1विषयांशानुप्रवेशात् न नियोज्यविशेषणम् । 2अनियोगफलत्वात् । अवगोरणेन हि
यातनायां 3साध्यायां तन्निवृत्तौ यातनापरिहारो भवस्येव नियोगानपेक्ष इति विषयफलमेवेदं न
<note>(1) G. विषयाङ्गानु</note> <note>(2) G. सन्नियोग</note> <note>(3) G. स्‍वाध्यायान्तरनिवृत्तौ</note>
﻿<pb n="r832"/>
नियोगफलमिति मन्तव्यम् । अत एव चोक्‍तं सर्वत्र प्रतिषेधशास्‍त्रे निविध्यमानक्रियाकर्तु-
रेवाधिकार इति । एवं च विषयफलत एवानुष्ठानलब्धेः नाधिकारानुप्रवेश इति पुरुषधर्म
एवावगोरणप्रतिषेधः ।</p>
<p><b>प्रागपरोधान्मलवद्वाससः</b> । अत्र भाष्यकारेण सन्देहः कृतः---किं मलवद्वाससा
सह दर्शपूर्णमासाङ्गस्य संवादस्य प्रतिषेधः उत पुरुषस्य सर्वत्र प्रतिषेधविधिरिति । स
चायुक्तः अप्रतिपक्षत्वाद्वचनव्यक्‍तेः । एवं हि वक्‍तुमुचितं---किं दर्शपूर्णमासाङ्गस्य संबादस्य
प्रतिषेधः उत संवादमात्रस्येति । यदि वा प्रतिषेधः किं क्रत्वर्थः उत पुरुषार्थ इति इमां
भाष्येऽनुपपत्तिं परिहरति---<b>मलवद्वाससा सह संवादप्रतिषेधे सन्देहः क्रत्वर्थसंवादः</b> प्रति-
षिध्यते <b>उत पुरुषार्थ</b> इति । भाष्ये तु पुरुषार्थसंवादप्रतिषेधपक्षस्य फलमिदं कीर्तितम्
पुरुषस्य विधिरिति । <b>किं प्राप्तं ? क्रतौ</b> संवादस्य <q>“पत्नि पत्‍न्येष ते लोकः”</q> इत्येवंविधस्य
संभवात् क्रत्वर्थः संवादः प्रतिषिध्यते <q>‘नानृतं वदेत् इतिवत्’</q> । यथा क्रत्वर्थानृतवदनं
प्रतिषिध्यते तथा क्रत्वर्थसंवादः प्रतिषिध्यते इति प्राप्ते । उच्यते । <b>न</b> क्रत्वर्थस्यायं
प्रतिषेधः <b>प्राप्तत्वात्</b> क्रतावसंवादस्य । तेन क्रत्वर्थसंवादाभावात् पुरुषार्थसंवादप्रतिषेध
एवायं पुरुषार्थः । <b>क्रत्वर्थतया हि <q>‘तामपरुध्य यजेत’</q> इति प्राप्त एवासंवादः</b> । न हि
अपरुद्धया सह संवादः संभवति अपरोधनं क्रतुव्यापारौदासीन्यकरणम् । <b>तस्मात्</b> पुरुषार्थः
प्रतिषिध्यते प्रतिषेधोऽपि <b>पुरुषार्थ एव</b> । <b>वाक्यं च प्रकरणात्</b> बलीय इत्युक्तमेव । <b>अत्र</b>
<note>(1) P. 951</note>
﻿<pb n="r833"/>
चाधिकरणे <q>‘न मलवद्वाससा सह संवदेत्’</q> इति संवादमात्रप्रतिषेध एवायं इत्यङ्गीकृत्य विचारः
कृतः उपगमनप्रतिषेधोऽयमिति कृत्बाचिन्तोद्धाटनम् । उपगमनप्रतिषेधाङ्गीकरणे हि पूर्वपक्षाशङ्कैव
नास्ति । क्रतावुपगमनाभावात् । संवादस्तु क्रतावस्तीति तत्प्रतिषेधाशङ्कोपपद्यते । अपरोध-
वचनं च साक्षात्कर्तृत्वप्रतिषेधार्थम् । न पुनस्सा अन्येनापि न संभाषणीयेति मत्वा पूर्व-
पक्षितम् । अपरोधे तु सकलयज्ञसंबन्धनिषेधा/?/त् न संभाषणीयेति राद्धान्तः । संप्रति
कृत्वाचिन्तामुद्धाटितां गृहीत्वा चोदयति---<b>ननु च पुरुषार्थतयापि प्राप्त एवायमसंवादः
<q>‘नाकल्यां नारीमभिरमयेत् न रजस्वलाम्’</q></b> इति योऽयमुपममनप्रतिषेधरूपो लक्षणया
असंवादः प्राप्त एवेति कथं पुरुषार्थोऽपि निषेध इति । उत्तरं---<b>अस्याः स्मृतेरिदमेव मूलं
भविष्यति</b> । तेन प्रागस्त्येव रागत उपगमनप्राप्तिरित्युपपन्नः प्रतिषेधः । <b>अनुवादो वा</b>
तत्स्मृतिप्राप्तार्थस्य । नन्वनुवादश्चेत् क्रतावेव किमिति न भवति इत्यत्राह---<b>सर्वथा तावत्
क्रत्वर्थता नास्ति</b> । पुरुषसंबन्धितया प्रतिषेधः प्रतीयमानः कथं क्रत्वर्थो भवति । क्रत्व-
ङ्गत्वेनाविधानादुपगमनस्य । अनुवादश्चेत् किमिति पुरुषसंबन्धमतिक्रामेत् इति नास्त्यनुवादेपि
क्रत्वर्थता । कृत्वाचिन्तोद्धाटनायाह---<b>ननु च संवादमात्रप्रतिषेधोऽयम्</b> । कथं
स्मृतेरस्याः मूलं अनुवादो वा । <b>उच्यते । <q>‘नास्या अन्नमद्यात्’</q> । अभ्यञ्जनै वै स्त्रिया
अन्नम्”</b> इति <q>“उपगमनं वै स्त्रिया अन्नं”</q> इत्युपगमनप्रतिषेध एवायं सयुक्‍तिकं कृत्वा--
चिन्तोद्धाटनः उपगमनप्रतिषेधरूपसंवादप्रतिषेधवाक्यार्थो वेदेनैव व्याख्यातः इत्युपगमनप्रतिषेध
एवायम् । तस्मान्मूलं वा स्मृतेः प्राप्तस्यानुवादः[वा]इति । अनुवादग्रहणं प्रौढवादः ।
परमार्थतस्तु स्मृतेरेव मूलमिति ।</p>
﻿<pb n="r834"/>
<p><b>अप्रकरणे तु तद्धर्मस्ततो विशेपात् । <q>‘हिरण्यं भार्यं’</q> इत्यनारभ्यवादात् पुरुषार्थोऽयं
विधिः न ह्यत्र क्रतुस्सन्निहितोऽवगम्यते</b> । <b>तस्मात् पुरुषार्थ</b> इति राद्धान्तमुपक्रम्य
पूर्वपक्षमाह---<b>ननु प्रयोजनवतः संस्कारो न निष्प्रयोजनस्य संस्कार्यता युक्ता । द्वितीया-
निर्देशाच्च हिरण्यसंस्कार एवायं युक्तः संस्कृतं क्रतोरुपकरिष्यतीति</b> । अस्यार्थः
---द्वितीयानिर्देशादिति द्वितीयार्थतया कृत्यस्य कर्मैव द्वितीयाशब्देनोच्यते । तेन सुवर्णं
भार्यं इति कर्मार्थकृत्यप्रत्ययस्य निर्देशात्, हिरण्यसंस्कार एवायं धारणं नाम । न च
निष्प्रयोजनः संस्कारमर्हति । तस्मात् संस्कृतं क्रतोरुपकरिष्यतीत्वेवमर्थं धारणेन हिरण्यं
संस्क्रियते इति क्रत्वर्थ एवायं संस्कार इति । राद्धान्तमाह---<b>अत्राभिधीयते</b> । <b>स्यादेतदेवं
यदि संस्कृतस्य हिरण्यस्य कर्मार्थतोपपद्यते । न त्वत्र कर्मार्थ</b>ता हिरण्यस्यास्ति ।
तद्दर्शयति---<b>न तावत् प्रकृतं कर्मास्ति</b> । <b>न चेह कर्मचोदना द्रव्यदेवतासंयोगाभावात्</b> ।
<b>तस्मात् द्रव्यसंस्कारानर्थक्यात् पुरुषधर्मोऽयमिति</b> । <b>ननु चात्रापि फलं कल्पयितव्यं</b>,
अधिकारिणोऽश्रवणात् अधिकारिविशेषणं कल्पयितव्यम् । उत्तरं---<b>नियोगानां कार्यार्थत्वात्
प्रकृतस्य कार्यस्य अविद्यमानत्वात् न दोषः</b> अधिकारिकल्पनायाम् । अधिकारि-
<note>(1) P. 952</note>
﻿<pb n="r835"/>
नियोगार्थत्वात् परस्परपदार्थसंबन्धस्य प्रकृतस्य वा अधिकारनियोगस्याभावात् बलादधिकारान्तर-
कल्पना न दोषः विश्वजिद्धत् । <b>तस्मात् हिरण्यधारणं कर्मकर्तुर्धर्मश्चोद्यते इति</b> । पुनः
पूर्वपक्षी वदति---यदि <b>कर्तृसंस्कारत्वेन फलं कल्प्यते किमिति द्रव्यसंस्कारतयापि क्रतूप-
कारो न कल्प्यते</b> तुल्यत्वात् कल्पनायाः को विशेष इति भावः । <b>अयमस्ति विशेषः
एकवाक्यावगतेन</b> हि <b>अर्थवादेन कर्तृसंबन्धे फलकल्पनोपपद्यते</b> । अन्तरङ्गत्वात्
<b>न पुनरप्रकृतेन क्रतुना सह संबन्धकल्पना । अर्थविप्रकर्षात्</b> बहिरङ्गभूतत्वात् क्रतु-
संबन्धस्य । एतच्चाभ्युच्चयमात्रं अव्यापकत्वात् । इदानीं व्यापिकां मूलयुक्तिमाह---<b>अयं
चापरो विशेषः सर्वत्र द्रष्टव्यः कर्तृसंबन्धे ह्यधिकारसिद्धिः</b> । <b>अधिकृतस्य च फल-
कल्पना न्याय्या</b> । <b>न पुनः द्रव्यसंबन्धे प्रयोजनकल्पनेति सक्‍तुषु दर्शितम्</b> ।</p>
<p>अस्यार्थः---कर्तृत्वं हि कार्यभूतमधिकारस्य तेन कर्तृसंबन्धेऽवगते युक्ता कारणभूता-
धिकारसिद्धिः । न चाविशिष्टोऽधिकारी भवति इति विशेषभूतफलकल्पनापि 1कार्या ।
द्रव्यसंबन्धे तु क्रियया अवगते न द्रव्यस्य प्रयोजनकल्पना न्याय्या प्रमाणाभावात् ।
न च द्रव्यं प्रति क्रियायास्तादर्थ्यावयम एव प्रमाणं, निष्प्रयोजने तादर्थ्यानुपपत्तेरिति ।
यतस्तादर्थ्यमेव द्रव्यं प्रत्यनवगतम् । न च द्वितीयया तादर्थ्यमिति तत्र तत्रोक्तम् ।</p>
<note>(1) G. न्याय्या</note>
﻿<pb n="r836"/>
<p><b>शेषोऽप्रकरणेऽविशेषात् सर्वकर्मणात्</b> । <q>‘<b>येन कर्मणेर्सेत् तत्र</b> जयान् जुहुयात्’</q>
इति स्थितं तावत् जयाहोमाः कर्माङ्गमिति ऋद्धिसाधनकर्मसंयोगात् फलान्तराश्रवणाच्च ।
इदीनां सन्दिह्यते---किं कर्ममात्राङ्गं उत वैदिकस्यैवेति । कर्ममात्रशब्देनात्र स्मार्तवैदिक-
कर्मणां ग्रहणं न कृष्यादीनाम्; तेषां अन्वयव्यतिरेकसमधिगम्याङ्गत्वात् वैदिकाङ्गानुपपत्तेः ।
भाष्ये तु कृष्यादिग्रहणं आशङ्कामात्रेण न परमार्थतः । <b>अविशेषात् सर्वार्थतेति पूर्वपक्ष-
वादी मन्यते । ननु चानाहिताग्नेराहवनीयाभावात् नायं होमः संभवति</b> । अस्यार्थः
---जयाहोमास्तावत् <q>‘आहवनीये जुहोती’</q>ति वचनात् आहवनीये कर्तव्याः । तत्र यदि
लौकिकानां स्मार्तानां कर्मणामङ्गं स्यात् तदा तेषामनाहिताग्नेरपि संभवात् जयाहोमः प्राप्नोति ।
न चानाहिताग्निराहवनीये होतुं शक्‍नोति । न चेदं वाच्यं आहिताग्निराहवनीये होष्यति,
अनाहिताग्निस्तु नेति । नित्यवद्विनियुक्ताहवनीयबाधप्रसङ्गात् । न चेदमप्युचितम् 
---अनाहिताग्नेरष्टकादिकर्माणि जयाहोमरहितानि भविष्यन्ति आहिताग्नेर्नेति । <b>एकमेव नियोगं</b>
प्रति अङ्गत्वानङ्गत्वानुपपत्तेः इति वरं वैदिकानामेव त्रेतावतां कर्मणाभङ्गं जयाहोम इति स्थितिः ।
परिहरति---<b>अनाहवनीय एवायं भविष्यति प्रधानानुरोधात्</b> । <b>न गुणानुरोधेन प्रधान-
स्याङ्गत्यागो युक्तः गुण एव हि त्याज्यः प्रधानानुरोधेनेत्यङ्गविदो मन्यन्ते</b> । अस्यार्थः
---येन कर्मणेर्त्सेदिति सामान्येन श्रवणात् जयाहोमः सर्वकर्मार्थ इति स्थिते यत्र प्रधाने
अष्टकादिकर्मणि अनाहिताग्नित्वादाहवनीयो न भवति तत्र किं प्रधानमस्तीति जयाहोमः
क्रियतां, उताहवनीयो नास्तीति न क्रियतां इति संशये प्रधानस्यानुग्रहात् होमाङ्गमाहवनीयं
<note>(1) P. 957</note>
﻿<pb n="r837"/>
परित्यज्य जयाहोमः कर्तव्यः न पुनः अङ्गस्य जयाहोमस्याङ्गभूताहवनीयानुरोधेन
प्रधानस्याष्टकादेरङ्गभूतस्य जयाहोमस्य त्यागो युक्तः । गुण एवाहवनींय-
स्त्यक्‍तुमुचितः <b>प्रधानानुरोधेनेति अङ्गविदो मन्यन्ते</b> । राद्धान्तमाह---(सत्यमाह
भवान्) <b>सत्यमेवैतत् । किन्त्वत्रायं न्यायो न संभवति</b> । अङ्गगुणविरोधे च तादर्थ्या-
दिति । <b>कस्मात् ? वैदिके तावदाहवनीयबाधो नोपपद्यते न च लौकिकस्यैव
स्मार्तस्यैवाङ्गमिति शक्यते वक्‍तुं त्वयैवोक्‍तमविशेषादिति</b> । अयमाशयः---यत्र निश्चित-
मङ्गत्वं तत्राङ्गगुणविरोधन्यायः । इह तु जयाहोमस्याङ्गत्वमेव निश्चितम् । तत्र यस्मिन्न-
ङ्गिन्याश्रीयमाणे विनियोज्यस्वरूपं न बाध्यते तस्यैव शेषित्वं युक्तम् । आहवनीययुक्‍तं चाङ्गि-
स्वरूपमिति तदनुरोधेन वैदिकेष्वेव विनियोगः तत्राहवनीयसंभवात् । स्मार्तेष्वनाहिताग्नेराह-
वनीयाभावात् इत्याहवनीयाङ्गाविरोधेन विनियोग एवोपसंह्रियते । न च येन कर्मणेर्त्सेदिति
विरोधः अविशेषोद्देशात् । <b>अतो भावाभावयोर्विरोधात्</b> आहवनीयभावाभावयोर्विरोधात्
आहवनीयस्य <b>भावत एव विशेषावधारणं युक्तम्</b> । न पुनरभावतः अनवगमहेतुरसौ
अनवगमं प्रत्येव हेतुरसौ <b>न पुनर्विशेषावगमहेतुः तस्माद्वैदिक एव जयाहोम इति
स्थितम्</b> ।</p>
<note>(1) 958</note>
﻿<pb n="r838"/>
<p><b>दोषत्त्विष्टिर्लौकिके स्यात्</b> । <b>पौण्डरीके श्रूयते-यावतोऽश्वान् प्रतिगृह्णीयात्</b> तावतो
वारुणाञ्चतुष्कपालान्निर्वपेत्” इति अश्वप्रतिग्रहोष्टिरस्ति । तत्र <q>‘यावतोऽश्वान् प्रतिगृह्णीयात्’</q> इति
<b>किं लौकिकेऽश्वप्रतिग्रहे इयमिष्टिः उत वैदिके इति संशयः</b> । तत्र पूर्वपक्षमाह---<b>लौकिके
दोषदर्शनात् शूद्रादन्यस्माद्वा पापकर्मणः कृते दोषो भवतीति</b> । दोषवत्यश्वप्रतिग्रहे इय-
मिष्टिः श्रूयते दोषवत्ता च लौकिकस्याश्वप्रतिग्रहस्यास्ति यतः शूद्रादन्यस्माद्वा पापकर्मणः कृते
प्रतिग्रहे दोषो भवति । तस्मात् दोषवान् लौकिकः प्रतिग्रह इति तत्रैवेयमिष्टिः । अत्र
भाष्यं <q>‘न दोषसंकीर्तनं प्रायश्चित्तविषयतिशेषणं, किन्तु प्रायश्चित्तस्तुत्यर्थेन”</q> इति । तद्व‍याख्यातु-
मुपक्रमते---<b>किमिदं प्रायश्चित्तविषयविशेषणं किं वा स्तुत्यर्थेनेति</b> । <b>इदमिदं---अस्य
वरुणग्रहाख्यस्यार्थस्यापनुत्तये यदा प्रायश्चित्तं</b> तदा प्रायश्चित्त<b>विषयविशेषणम्</b> । यत्‍तु
खलु दोषनिर्धातार्थं तत् यत्रैव दोषः तत्रैव कर्तव्यमित्यर्थात् प्रायश्चित्तविषयभूतप्रतिग्रहस्य
वरुणग्रहो विशेषणं यत्रैव च वरुणग्रहः तत्रैव तन्निवृत्तयेऽश्वप्रतिग्रहेष्टिरिति । <b>यदा तु कार्या-
न्तरार्थं तदा स्तुत्यर्थेन, दोषनिर्धातार्थं चेदं</b> वाक्यपौर्वापर्यालोचनया दोषनिर्धातार्थं
प्रायश्चित्तं चेदं प्रतीयते । <b>तस्माल्लौकिके भवितुमर्हति</b> । अत्र भाष्यं---<q>“ननु वैदिकेपि
प्रतिग्रहे अप्रतिग्राह्यात् प्रतिगृह्णतः पापमस्ति इति प्रायश्चित्तेन भवितव्यम् । उच्यते ।
<note>(1) 958</note> <note>(2) 959</note>
﻿<pb n="r839"/>
भवेदेतदेवं यदि प्रतिग्रहस्य कर्तुरिष्टिर्भवेत् । सा तु खलु यथा हेतुकर्तुः तथोत्तराधिकरणे
वक्ष्यामः”</q> इति । तदाक्षिपन्नाह---(अत्र चोदयति)---<b>असंबद्धमिदं भाष्यम्</b> । <b>यदि
लौकिके प्रतिग्रहीतुरिष्टिर्नभवति ततश्च वैदिकेपि (किमिति प्रतिग्रहीतुरिष्टिर्नभर्थति</b> ।
<b>ततश्च वैदिकेपि) अश्‍वं अप्रतिग्राह्यात् प्रतिगृह्णतो दोषोऽस्तीति सत्यपि दोषनिर्षातार्थे
प्रायश्चित्ते कस्माल्लौकिक एव प्रतिग्रहीतुः प्रायश्चित्ताशङ्का</b> । <b>अथ उपक्रमावगतार्थवाद-
दर्शनात् दातुरिष्टिरित्युच्यते लौकिकेऽपि तुल्यं</b>, तस्मिन्नपि पक्षे उपक्रमालोचनया दातुरेव
न च तस्य दोषोऽस्ति दानस्यानिषिद्धत्वात् । अतो दोषनिर्धातार्थत्वे नास्ति लौकिके प्रसङ्गः
<b>अथ लौकिके प्रतिग्रहपक्षेऽपि दातुरेवेत्यभिप्रायः शूद्रदन्यस्माद्वेति भाष्यमसंबद्धं</b>
दातुर्हि दोषो दर्शयितव्यः न प्रतिग्रहीतुः दोषनिर्धातार्थं दातुरिष्टिरिति वदता दातुः दोषः
कथनीयः । न च शूद्रादन्यस्माद्वा प्रतिग्रहे दातुर्दोषो भवति अपि तु प्रतिग्रहीतुरेव । न
च तस्येयमिष्टिः उपक्रमविरोधात् । <b>कथं चोपरितनेऽधिकरणे प्रतिग्रहीतुरियमिष्टिरिति
पूर्वः पक्षः</b> । <b>वेदो वा प्रायदर्शनात्</b> । <b>इत्युपक्रमेणोपसंहारावधृतेः</b> । वेदो वा प्रायदर्श-
नादित्युपक्रमानुसारेणोपसंहारो न्याय्यः इत्युक्तम् । तेनेहाप्युपक्रमगतार्थवादालोचनया दातुरि-
ष्टिरिति प्रतीयते । <b>अत्राभिधीयते---नेदमसंबद्धं भाष्यं; अयमभिप्रायः पूर्वपक्षिणः</b> ।
﻿<pb n="r840"/>
<b>लौकिकेऽश्वप्रतिग्रहे दोषश्रवणं विषयविशेषणतयैव1 उपपद्यते</b> । लौकिकाश्वप्रतिग्रहविषया-
यामिष्टौ आश्रयमाणायां दोषश्रवणं फलसमर्पकतया प्रतिग्रहलक्षणविषयविशेषणतयैवोपपद्यते ।
तस्मिन् पक्षे दोषनिर्धातार्था सतीयमिष्टिः संभाव्यदोषस्य प्रतिग्रहीतुरेव भवति । प्रतिग्रहीतैवा-
धिकारीति यावत् । <b>कथं पुनः</b> प्रतिग्रहीतैवाधिकारी यावता उपक्रमवशेन दातैवाधिकारी युक्त
इति । उत्तरं---<b>यस्मादस्मिन् पक्षे</b> लौकिकप्रतिग्रहाश्रयणपक्षे---<b>प्रतिग्रहीतुरियमिष्टिः यदि च</b>
तस्मिन्नपि पक्षे <b>दातुरेवेयमिष्टिः स्यात् ततः दानस्य</b> स्मार्तस्य लौकिकस्याङ्गं कल्पयितव्यमेतदिष्टि-
<b>रूपं फलान्तरं</b> अधिकारान्तरं वा । <b>दानाङ्गता तावन्न संभवति निमित्तत्वेनास्योपक्षयात्</b>
उपक्षीणत्वात् <b>दानस्य</b> शेषित्वानुपपत्तेः । <b>अथ विपरिवृत्त्या पुनरङ्गित्वं दानस्य कल्प्यते
तदा इदमेवायुक्‍तं</b> यन्निमित्तत्वेनोपक्षीणस्य पुनरङ्गित्वकल्पनं प्रमाणाभावात् । ननु
इदमेव प्रमाण यद्दातृगतदोषकीर्तनं तत्राह---<b>गुणवादेनाप्यर्थवादोपपत्तेः</b> । एवमश्वप्रतिग्रहो
निदानं दोषस्य । यद्दातुरपि तावत् दोषो भवति किमङ्ग पुनः प्रतिग्रहीतुः इति प्रतिग्रहदोष-
प्रदर्शनपरतयाप्यर्थवादोपपत्तेः न शक्यते दातुर्दोषं परिकल्प्य तन्निर्हरणद्वारेण दानाङ्गता
कल्पयितुमिति । ननु च दानमात्रनिमित्तमधिकारान्तरमेवेदं भवितुमर्हतीत्यत्राह---<b>पापप्रमो-
चनस्य फलतया वा वाक्येनावगतेः</b> । तेन यथा तस्यान्वयो भवति तथा वर्णयितव्यम् । तस्य
च प्रतिग्रहीतरि नियोज्ये युक्तोऽन्वयः न दातरि तदाह---<b>न च दातुः पापं शक्यते कल्पयितुं</b>
<note>(1) R. तथैव</note>
﻿<pb n="r841"/>
<b>चोदितत्वात् लोके वेदे च दानस्य । तस्माल्लौकिकपक्षे प्रतिग्रहौतुरेवेयमिष्टिः</b>
वैदिकपक्षे तु प्रकरण एव निवेशात् प्रकरणेनाङ्गत्वकल्पनात् फलान्तरकल्पनाभावात् दातुरेवे
यमिष्टिः स्यात् । तत्र च दोषप्रमोचनश्रवणमविवक्षितं स्यात् दातुर्दोषाभावात् । अतो
लौकिकप्रतिग्रहविषयैवेयमिष्टिः इति । तत्र हि यथोक्‍तेन न्यायेन प्रतिग्रहीतुरिष्टिर्भवति
प्रतिग्रहीतुश्च दोष इति दोषप्रमोचनश्रवणं विवक्षितं स्यात् । ततोऽयमत्र सन्देहार्थः---लौकिके
प्रतिग्रहे प्रतिग्रहीतुरियमिष्टिर्भवतु अथ वा वैदिके दातुरिति । तत्र पापप्रमोचनश्रवणात् लौकिके
प्रतिग्रहीतुरिति पूर्वः पक्षः । <b>राद्धान्तवादी तु यथा श्रुतस्य तावत्पापस्य अश्वप्रतिग्रहो न
निदानतया प्रमाणान्तरेण प्रसिद्धः</b> न जलोदरस्याश्वप्रतिग्रहः निदानतया प्रमाणान्तरेण
सिद्धः । नापि वचनात् । वाक्यभेदप्रसङ्गात् । यदि वचनमिदं ज्ञापयेत् अश्वप्रति-
ग्रहेण जलोदरं भवति तच्चेष्ट्याऽपनीयत इति ततोऽर्थभेदाद्वाक्यभेदः स्यात् । एकं चेदं
वाक्यम् । अतो न वचनतो जलोदरनिदानता अश्वप्रतिग्रहस्य । <b>तस्मात् पापमात्रबचनं</b>
जलोदरवचनं <b>वैदिकेप्युपपद्यत एव रक्षणपोषणादिना दुः स्वदर्शनात्</b> प्रतिग्रहीतुः ।
<b>ननु वैदिकपक्षे</b> दातुरिष्ट‍या भवितव्यमिति दातुरेव दोषो दर्शनीयः । किमिदं प्रतिग्रहीतृदोष-
कीर्तनं उत्तराधिकरणस्य अद्याप्यसिद्धत्वात् । युक्‍तं प्रतिग्रहीतुर्दोषदर्शनम् अस्मिन्नधिकरणे
क्रत्वङ्गतया दातुरेवेष्टावधिकार इति सिध्यति । उत्तराधिकरणे तु किं दाता यज्ञे उत
ऋत्विगिति कर्तृविचारो भविष्यति । तेन प्रतिग्रहीतरि कर्तरि आर्त्विजदोषदर्शनमुपपन्नम् ।
वैदिकप्रतिग्रहविषयेष्टिपक्षे च <b>फलं च कल्पयितव्यं भवति कर्माङ्गतयोपपत्तेः</b> । प्रकरण-
<b>विनियोज्यतया कर्तुर्वाभवतु प्रतिग्रहीतुर्वा</b> यदि दातृकर्तृकेयमिष्टिः । यदि च
प्रतिग्रहीतृकर्तृका तथापि पौण्डरीकप्रकरणात् तदङ्गमित्यर्थः ।</p>
﻿<pb n="r842"/>
<p><b>अचोदितं च कर्मभेदात्</b> । अत्र चोदयति---<b>युक्‍तं तावत् यदा कर्तुः तदा
कर्माङ्गं</b> एकाधिकारसंबन्धात्---<b>यदा पुनः प्रतिग्रहीतुः तदा कथं</b> ? प्रतिग्रहीतुः अधि-
कारान्तरत्वेनासंबन्धात् इति भ्रान्तस्येदं चोद्यम् । उत्तरं---<b>उपक्रमोपसंहारवशात्</b> प्रति-
ग्राहयेदितिवत् विपरिणामात्कल्प्यते । अस्यार्थः---यथा राद्धान्ते उपक्रमवशात् प्रति-
ग्राहयेदितिविपरिणामः तथा कृताद्विपरिणामात् प्रतिग्रहीतृकर्तृकत्वेपि एकाधि-
कारिपुरुषसंबन्धात् अङ्गता कल्प्यते । तमेव विपरिणामं दर्शयति---<b>ऋत्विजो याजनीया
उपवासवत्</b>। यथा उपवासं कार्यन्ते ऋत्विजः तथा याजनीयाः । वरुणोद्देशेन चतुष्क-
पालेन याजयितव्या इत्यर्थः । तेन साधूक्‍तं दातुर्वा भवतु प्रतिग्रहीतुर्वेति । <b>यत्पुनरुक्‍तं
वेदो वा प्रायदर्शनादेवेति मन्यते</b> । नन्वयं दोषः परमार्थतो नास्त्येवेत्युक्‍तं तत्राह---<b>अर्थवादी-
भूतोऽपि</b> हि दोषः <b>प्रतिग्रहीतुरेवाञ्जस्येनोपपद्यते</b> । रक्षणपोषणादिदुःखदर्शनात् ।
नन्वेवमुपक्रमगतदातृकीर्तनं कथं घटिष्यत इत्यत्राह---<b>उपक्रमोऽपि लौकिकपक्षवत् दातुरपि
तावद्दोषः किं पुनः प्रतिग्रहीतुरिति व्याख्यायते</b> । एतच्चोक्तमस्माभिः । <b>राद्धान्तवादीतु</b>
<note>(1) P. 963</note>
﻿<pb n="r843"/>
<b>अवश्यं तावत् <q>‘निर्वापयेत्’</q> इति कल्पनीयम् । तस्माद्वरमुपक्रमवशात् <q>‘प्रतिग्राहयेत्’</q>
इति युक्‍तं मन्यते</b> । विपरिणामस्यावश्यकल्पनीयत्वात् वरमुपक्रमानुरोधेन विपरिणामः
कल्प्यतामिति न्याय्यम् । अर्थवादस्यावश्यकर्मव्यतापरत्वेन भाष्ये वर्णना कृतेति न
पुनरुक्‍तं <q>‘वेदोवा’</q> इत्यनेनाधिकरणेन । अधिकरणद्वयं तु एकीकृत्य व्याचक्षाणस्यायमाशयः
---अर्थवादार्थप्रतिपत्त्या पूर्वाधिकरणे पूर्वः पक्षः समीचीनार्थवादार्थदर्शनेन निराकरणीयः ।
अवश्यं कर्तव्यतात्मकपारमार्थिकार्थवादार्थवर्णनं चोत्तराधिकरणायत्तमिति ।</p>
<p><b>पानव्यापच्च तद्वत् । तद्वदित्यतिदेशिको विशेषः</b> ? न हि विशेषमन्तरेण
तद्वदिति भवति तदेव हि स्यात् । <b>अयं विशेषः दोषश्रवणात्</b> <q>“इन्द्रियेण वा एष
व्यृध्यते वीर्येण वा यः सोमं वमिति”</q> इति दोषश्रवणात् लौकिके सोमवमने प्रायश्चित्तमिति
विशेषः । <b>ननु पूर्वस्मिन्नधिकरणे दोषदर्शनादेव लौकिक इत्युक्तम्</b> । इहापि दोष-
दर्शनादेव लौकिक इत्युच्यमाने नास्ति विशेषः । परिहरति---<b>सत्यमनुपपत्तिः तत्रोक्‍ता
दोषस्य</b> जलोदरलक्षणस्य । <b>इह तु ग्लानिः वमनादुपपद्यत एवेन्द्रियाणामिति अधि-
काशङ्का</b> । प्रमाणपरिगृहीतैवेन्द्रियाणां व्यद्धिः । यत एव प्रमाणपरिगृहीतैवेयं <b>अत एव
वमनार्थं तदिति परिहृतं</b> दोषत्वम् । अन्यथा ग्लानिरेव नास्तीति परिहारो दातव्यः
<note>(1) P. 969</note>
﻿<pb n="r844"/>
स्यात् । कथं पुनः वमनार्थत्वाभिधानेन दोषपरिहारः तत्राह---<b>ग्लान्यर्थमेव हि यत् न
तस्य ग्लानिर्दोषत्वेन शक्यते कल्पयितुमिति</b> । यद्धि वमनार्थं तद्वमन्स्य ग्लान्यविना-
भावित्वात् ग्लान्यर्थमेव । यच्च ग्लान्यर्थं तस्य ग्लानिर्न दोष इति शक्यते वदितुमिति
परिहृतमेव दोषत्वम् । यस्माद्दोषत्वं नास्ति <b>तस्मात्</b> तन्निर्हरणार्थता तावदस्य सोमेन्द्रस्य
कर्मणो नास्तीति <b>पूर्ववदेवेदं कर्म फलकल्पनाभयाच्चोदितसोमपानवमननिमित्त-
कमित्यर्थः</b> । चोदितं यत्सोमपानं तस्य यत् वमनं तन्निमित्तकमिदं कर्म । तेन क्रतु-
संबन्धिसोमपानवमननिमित्तत्वात् क्रत्वङ्गभूतमेवेदं कर्मेति स्थितम् ।</p>
<p><b>तत्सर्वत्राविशेषात् । किं यावन्तः सोमवामिनः तावतां वमन एतत्प्रायश्चित्तं
उत स्वामिन एवेति</b> भाष्यकारेण साक्षादनुक्तमप्यर्थादवगम्यमानं संशयं कथयति ।
<b>अविशेषात्</b> सर्वेषां वमन <b>इति प्राप्ते; उच्यते---स्वामिन एतत् प्रायश्चित्तमिति</b> ।
कुतः ? उत्तरं---<b>न यजमानस्य ऋत्विजां चैका चोदना संभवति । एकत्र यजेतेति
चोदना अन्यत्र याजयेदिति</b> । अस्यार्थः, यदि यजमानवमने ऋत्विग्वमने चैका चोदना
स्यात् तदा अविशेषः स्यात् । न चासावेका चोदना संभवति यस्मादेकत्र यजमानवमनपक्षे
<note>(1) P. 971</note>
﻿<pb n="r845"/>
यजेतेति चोदना यस्सोमं वमिति स सोमेन्द्रं चरुं निर्वपेत् इति तदा वाक्यार्थः स्यात् ।
अन्यत्र तु ऋत्विग्वमनपक्षे याजयेदिति चोदना । इदं हि पूर्वोंक्‍तेन क्रत्वर्थं कर्मेति स्थितम् ।
तेन नायमर्थः यस्सोमं वमिति ऋत्विक‍्तमृत्विजं सोमेन्द्रं चरुं निर्वापयेदिति । <b>न चैक-
स्मिन्वाक्ये उभयमेतत्संभवति</b>। तस्मान्नाविशेषात् सर्वेषां वमने सोमेन्द्रं कर्म ।
नन्वेवमपि ऋत्विग्वमन एवास्तु तत्राह---<b>कस्मात् ? अविपरिणता एषा चोदना</b> । ऋत्विग्व-
मनपक्षेपि हि यजमानस्यैवाधिकारादवश्यं विपरिणामः कल्प्यः अविपरिणता चेयं चोदना ।
<b>सा च स्वाभिवमन एवावगम्यते</b> यस्माद्यजमानवमननिमित्तकमिदं कर्म <b>तस्मात् फलवत्---
सन्निधावफलं तदङ्गमिति भवति</b> । अन्यथा हि ऋत्विग्वमने निमित्ते सति अविपरिण-
तेयं चोदना ऋत्विजामेवाधिकारिणां स्वतन्त्रं कर्म विदध्यात् । तस्मादधिकारिभेदादनङ्गमेव
स्यादिति फलवत्सन्निधावफलं तदङ्गमिति न सिध्यति । <b>तदिदं</b> ऋत्विग्वमनपक्षे अवि-
परिणतचोदनाश्रयणेऽनङ्गत्वमुक्तम् <b>नान्यदीयो यागोऽन्यस्योपकरोतीति । तस्मान्न ऋत्वि-
ग्वमननिमित्तम् । नह्यन्यस्य चोदितमन्यस्योपकरोतीत्यर्थः</b>। उपसंहरति---<b>अत-
स्सिद्धमेवेदं स्वामिवमननिमित्तमिति</b> ।</p>
<p><b>सर्वप्रदानं हविषस्तदर्थत्वात्</b> । अत्र भाष्यं कि कृत्स्‍नं हविरग्नये दातव्यमिति
तदनुपपन्नम् । देवतां प्रति दानाभावात् । तथा शेषयितव्यं किञ्चित् किञ्चिच्च दातव्यमिति
<note>(1) P. 974</note>
﻿<pb n="r846"/>
तद्व‍याचष्टे---<b>इहेदानीं सन्दिह्यते आग्नेयोऽष्टाकपाल इति किं कृत्स्नस्यैव त्यागः । उत
द्विर्हविषोऽवद्यति</b> चतुरवत्तं जुहोति इति वचनात् <b>तावन्मात्रस्यैवेति</b> त्याग एवदान-
शब्देनोच्यते लक्षणया । <b>ननु चात्र सन्देह एव नोपपद्यते । आग्नेयोऽष्टाकपाल इति
परिसमाप्ता यागचोदना</b> । तेन सर्वस्यैव त्याग इति राद्धान्तवचनव्यक्त्यभावात् सन्देह
एवानुपपन्नः । ननु च <q>‘द्विर्हविषोऽबद्यति’</q> <q>‘चतुरवत्तं जुहोति’</q> इति श्रवणात् द्व‍यवदानमात्रस्य
त्यागः प्रतिभाति इत्यत्राह---<b>द्विर्हविषोऽवद्यतीति संस्कारचोदनैषा हविषः <q>‘अग्‍नेस्तृणान्य-
पचिनोती’</q>तिवत् । ननु च न</b> केवलमवदानं श्रूयते <b>जुहोतीत्यपि श्रूयते</b> । तेन
द्व‍यवदानेनैव यागः कर्तव्य इति प्रतीयते । उत्तरं---<b>हविषस्सकाशात् अपनीतस्य
प्रतिपत्तिर्भविष्यति । यथा</b> राद्धान्त एव <b>यागोत्तरकालं स्विष्टकृदादयः</b> शेषात् शेष-
प्रतिपत्तिभूताः स्विष्टकृदादयः । <b>अत्राभिधीयते---नैतदेवं</b> भवितुमर्हति कृत्स्नस्यैव त्याग
इति यस्मा<b>ज्जुहोतिः यागाश्च स्वसंबन्धिद्रव्यसाध्याः</b> द्रव्यत्यागात्मकौ होमयागौ
स्वद्रव्येणैव सिध्यतः । <b>सकलस्य च परित्यागे होमोयागाश्च स्विष्टकृदादयो
नोपपद्यन्ते</b> । अस्यार्थः कृत्स्‍नस्य त्यागपक्षे द्व‍यवदानमकृत्वैव पुरोडाशस्त्यक्तव्यः अन्यथा
कृत्स्‍नत्वस्यानुपपत्तेः । ततश्च पुरोडाशात् द्व‍यवदानमात्रं कृत्वा होतव्यं स्विष्टकृदादयश्च
यागाः कर्तव्याः ते नोपपद्यन्ते त्यक्तस्य द्रव्यस्यास्वकीयत्वात् । तस्मान्न कृत्स्नस्त्य-
﻿<pb n="r847"/>
क्‍तव्य इत्यस्ति शङ्का । ननु च द्रव्यान्तरात् होमाः स्विष्टकृदादयो भविष्यन्ति तत्राह
---<b>अष्टाकपालविषया चोदना</b> । तस्यैव हविष्ट‍्वात् शेषशब्दस्य प्रकृतद्रव्यविषयत्वाच्च ।
<b>अत उपपद्यते संशयः । अस्मिंश्च संशये कस्य पक्षस्याध्यवसानं युक्‍तं ? पूर्वपक्षवादी
मन्यते । अप्रतिपक्षत्वादाग्‍नेयचोदनायाः तत्सव्यपेक्षत्वादितरासां पूर्वैव बलीयसीति ।
तदिदमुक्तम्---सर्वप्रदानं हविषस्तदर्थत्वादिति । कथं तर्हि <q>‘चतुरवत्तं जुहोति’</q> इति</b>
होमः <q>‘स्विष्टकृते समवद्यति’</q> इति चतुर्थीप्रयोगात् स्विष्टकृद्देवतेति निश्चीयते ।
1तेन द्रव्यदेवते निश्चीयेते तेन द्रव्यदेवतासंबन्धात् स्विष्टकृद्यागः । तौ च
होमयागौ त्यक्‍ते द्रव्ये न संभवतः । उत्तर---<b>गौणो वा यज्यर्थो जुहोत्यर्थश्च ग्रहीतव्यः</b>
<b>प्रक्षे</b>पमात्ररूपः । <b>तद्धर्मकं वा द्रव्यान्तरमुत्पाद्यम्</b> । एतदेव विवृणोति---<b>द्बिर्हविषो-
ऽवद्यति हविधर्मकादवद्यतीत्यर्थः</b> ।</p>
<p><b>कृतत्वात्‍तु कर्मणः सकृत्स्यात् द्रव्यस्य गुणभूतत्वात् । अत्राभिधीयते---सत्यमेवं
यथा भवानाह---यदि <q>‘आग्‍नेयोऽष्टाकपाल’</q> इति त्यागपर्यन्तः तद्धितः स्यात्</b>, स्यादे-
<note>(1) G. omits तेन.....येते</note>
﻿<pb n="r848"/>
तदेवं, यावता <b>सास्य देवतेति संबन्धिमात्रतयाऽवगतेः तदेकदेशत्यागादपि संबन्धिता
उपपद्यत एव । तदिदमुक्तम् अकृत्स्नसंबन्धेऽपि तद्धितसंयोगस्योपपत्तिः</b> ततो
ग्रहीष्यत इति । ननु अप्रदीयमानस्य कथमसंबन्धे कृत्स्‍नस्याग्नेयता ? उत्तरं---<b>दर्शितस्ततो
ग्रहीतस्य इति संबन्धः</b> द्व‍यवदानस्य । एवं च <b>सति आग्‍नेयचोदनायामुपपन्नायां <q>“चतु-
रवत्तं जुहोति”</q> <q>‘स्विष्टकृते समवद्यति’</q> इति गौणीवृत्तिः न शक्यते कल्पयितुम् ।
हविर्धर्मकस्य वा द्रव्यस्योत्पादः तथा चतुरवत्तहोमेनैव कृतश्शास्त्रार्थः <q>‘आग्‍नेयोऽष्टा-
कपाल’</q> इति स्विष्टकृदादिदर्शनं चोपपन्नं भवति</b> । <q>‘शेषादिडामवद्यति’</q> <q>‘शेषात् स्विष्टकृते
समवद्यति’</q> इति शेषदर्शनं चोपपद्यते । अन्यथा अशेषे शेषशब्दः स्यात् । <b>यत्पुनरिदमा-
शङ्कितं द्वयवदानस्म संस्कारत्वात् न सर्वस्य परित्यागे विरोध इति । तदिदमाशङ्का-
मात्रमेव । हविषो यागार्थत्वादित्युक्तम्</b> । अस्यार्थः---यत्पुनरिदमाशङ्कितं द्व‍यवदानं
स्वीकृतावयवद्रव्यसंस्कारः, तदेव होमेन प्रतिपाद्यते तस्मिंश्च प्रतिपादितेपि परिशिष्टेन
कृत्स्‍नेन पुरोडाशेनाग्‍नेयः करिष्यते । <b>तेन न</b> कश्चिद्विरोध इति । अत्रोच्यते---स्यादे-
तदेवं यदि तदर्थो यागः स्यात् । यदि <b>यागेन</b> हविः संबन्धयितव्यं स्यात् । हविस्तु
यागार्थं तेन सकृत द्व‍यवदाने कृते कृतत्वाद्यागस्य द्रव्ये सत्यपि न पुनर्यागः कर्तव्य
इत्युक्‍तं भाष्ये ।</p>
﻿<pb n="r849"/>
<p><b>अप्रयोजकत्वादेकस्मात् क्रियेरन् शेषस्य गुणभूतत्वात् । इह शेषकार्याण्युदाह-
रणम् । किं सकृत्कृत्वोपरन्तव्म, उत यावच्छेषमावृत्तिरिति</b>। अस्यार्थः---किमेक-
स्यादेव शेषात् शेषकार्यं कृत्वा उपरन्तव्यं उत सर्वेभ्यः शेषेभ्यः प्रत्येकं शेषकार्याणि
कार्याणीति । <b>तत्र पूर्वपक्षवादी कृतत्वात्कार्यस्य सकृत्करणं मन्यते</b> । एकस्मादपि
शेषात् शेषकार्ये कृतश्शास्त्रार्थ इति सकृत्करणं मन्यते आग्नेयवत् । <b>ननु च प्रति-
प्रधानं गुणा आवर्तन्त इति शेषस्य अप्राधान्यादावृत्तिरेव प्रतीयते</b> । परिहर्तुमाह
---<b>अयमभिप्रायः पूर्वपक्षवादिनः । प्रधानोपकाराय हि शेषस्य संस्कारः सकृत्कृतेन च
कृतं कार्यमिति नावृत्तिं मन्यते</b> । उपकार्यैक्यात् सकृदेव शेषकार्यं कर्तव्यम् ।
<b>न शेषत्वात् संस्कार्यत्वं</b>, अपि तु प्रधानोपकाराय । <b>ननु च ग्रहादावप्येवमेव प्राप्नोति</b> ।
तत्राप्येक एव ग्रहः संमार्जयितव्यः स्यात् । उत्तरं---प्राप्‍नोत्येव (<b>वं</b>) <b>यद्यत्र
1न समाधीयते</b> । यद्यत्रैव बहूनां सम्मार्गः प्रतिपाद्यते <b>तत्र तर्हि का चिन्ता
एकत्वाविवक्षेत्युक्तम् । अत्राभिधीयते---यावच्छेषमावृत्तिः</b> । यद्यपि प्रधानोपकाराय
शेषकार्याणि तथापि शेषिभेदाद्भेद एव युक्तः । <b>ननु च कृतत्वाच्छास्त्रार्थस्य सकृदित्युक्तम्</b> ।
<note>(1) G. omits न</note>
﻿<pb n="r850"/>
<b>उच्यते---शेषसंस्कारद्वारं हि प्रधानस्योपकार्यत्वमुक्तम् । न च शेषे विशेषोऽवगम्यते ।
अयमयं अयं वेति । अतोऽगृह्यमाणविशेषत्वात् प्रतिप्रधानमावृत्तिः</b> । द्वारत्वाविशेषात्
सर्वेषामेव कार्याणि भवन्ति । <b>लिङ्गानि च दर्शितानि भाष्ये । यत्पुनरप्रयोजकत्वाच्छेषाणा-
मिति पूर्वः पक्षः तदेवेदं न शेषत्वात् संस्कार्यत्वमिति यदुक्‍तमस्माभिः</b> तेन नास्ति
भाष्यविरोधः । <b>न पुनर्गुणभावं शेषस्य</b> भाष्यकारो <b>मन्यते</b> । न पुनर्गुणभावाभिप्रायेण
भाष्यकारः पूर्वपक्षयतीत्यर्थः । कस्मादित्याह---<b>न हि शेषस्य प्रयोजकत्वमप्रयोजकत्वं
चोपपद्यते</b> । अस्यार्थः---यदि हि शेषस्य गुणभावः स्याद् तदा नाशदोषापहारैः उपात्त-
द्रव्यशेषाभावे शेषस्य द्रव्यं प्रति प्रयोजकताभावे च अप्रयोजकमिति । न चैतद‍्युक्तम् ।
<b>तस्मात्स एव पूर्वः पक्षः</b> योऽस्माभिः दर्शितः । न पुनः श्रुत्युपनिपातमात्रेण भाष्ये
यत्प्रतिभाति ।</p>
<p><b>एकस्माच्चेत् । पूर्वाधिकरणपूर्वपक्षेऽनुष्ठानचिन्तेयम्</b> । यदि हि एकस्मादिति
पूर्वपक्षो भवति तदेयं चिन्ता । तत्रापि [अ]गृह्यमाणविशेषत्वाद्यतः <b>कुतश्चिदिति पूर्वः पक्षः</b>
<note>(1) P. 957</note>
﻿<pb n="r851"/>
<b>मुख्य एव निमित्ते संभवति न नैमित्तिकोपघातः शक्यते वक्‍तुमिति राद्धान्तः</b> ।
प्रथमोपनिपातिनि शेषे निमित्तस्य शेषलक्षणस्य संभवान्न नैमित्तिकशेषकार्योपघातश्शक्यते
वक्‍तुमिति । तत्र तावत नैमित्तिकं कार्यं, <b>जघन्यानां तु</b> पश्चाद्वर्तिनां शेषाणां तु
<b>कृतत्वान्नैमित्तिकस्य</b> प्रथमभाविन्येव निमित्तोपसंहृतिरिति <b>युक्‍तैव अक्रिया शेषकार्याणा-
मिति</b> ।</p>
<p><b>भक्षाश्रवणात्</b> । ननु कथमत्र शेषेण परिक्रयाशङ्का विनियुक्तविनियोगविरोधात्
इत्यत्राह---<b>इदं ब्रह्मण इति द्व‍यवदानोपसंहरात् यागस्य शेषेण परिक्रयं मन्यते पूर्वपक्ष-
वादी</b> । यागं प्रति द्रव्यस्य <b>यत्</b> तादर्थ्यं तत् द्व‍यवदानमात्रेणोपसंहृतं इति <b>शेषस्य</b> अन्यत्रा-
तादर्थ्यात् विनियुक्तविनियोगविरोधाभावात् <q>‘इदं ब्रह्मणे’</q> इति चतुर्थाश्रवणात् <b>शेषेण</b> ब्रह्मादीनां
<b>परिक्रयं मन्यते पूर्वपक्षवादी</b> । <b>राद्धान्तवादी तु तस्याप्यवदेयार्थतयोत्पत्तेः यागार्थ-
तैवेति नार्थान्तरे विनियोगमर्हतीति</b> मन्यते । शेषस्यापि द्रव्यस्य द्व‍यवदानार्थतयोत्पत्तेः
यागार्थत्वम् । तेन नान्यत्र विनियोगमर्हतीति नानेन परिक्रयः । यदि सकल एव
यागार्थः <b>कथं तर्हि स्विष्टकृदादियागः</b> यागान्तरे विनियोगो नोपपद्यते । नेह[न हि]
देवतायै सङ्कल्पितेन स्वेनेव व्यवहरन्ति <b>शिष्टा</b> इति भावः । <b>उत्तरं---अत्यक्तत्वाच्छेषस्य
वचनाच्चोपपद्यते</b> । अस्यार्थः---अत्यक्तत्वेन शेषस्य <b>स्वत्व तावन्नापगतं किन्तु सत्यपि</b>
﻿<pb n="r852"/>
स्वत्वे शिष्टाचारान्न स्वत्वव्यवहारो भवेति । श्रौतवचनविरोधेन शिष्टाचारे बाधिते न
काचिदनुपपत्तिः । <b>ननु च दानमपि वचनाद्भविष्यति</b> दानं प्रतीयत इति । परिहरति
---<b>सत्यं यदि वचनमस्ति न त्वत्र दानं श्रूयते</b> । <b>ननु <q>‘इदं ब्रह्मण’</q></b> इति तादर्थ्यश्रवणात्
दानं प्रतीयते । तत्राह---<b>तादर्थ्यश्रुतिस्तु उपकारादप्युपपद्यत एव इत्युपकारो दर्शितः</b> ।
भक्ष्यमाणं हि द्रव्यं नान्तरीयकीं प्रीतिमुत्पादयत्येव । तत्रापि तु <b>शेषभावो विपरीत एव</b> ।
द्रव्यमेव प्रधानं प्रतिपाद्यतया । पुरुष एव गुणभूतः प्रतिपादकतया इत्यनवद्यम् ।</p>
<trailer>इति ऋजुविमलायां तृतीयस्य
चतुर्थः पादः</trailer>
﻿<pb n="r853"/>
</section>
<section>
<head>ऋजुविमलायां</head>
</section>
<section>
<head>तृतीयाध्यायस्य पञ्चमः पादः</head>
<p><b>आज्याच्च सर्वसंयोगात् । यावद्वविः किञ्चिच्चोदितं प्रधानं तदीयात् शेषात्
समवद्यतीति स्थितम् । उपांशुयाजे संशयः किं ध्रवास्थादविशेषात्1 अङ्गप्रधान-
साधारणत्वादनवदेयं स्विष्टकृते, उताङ्गप्रधानशेषमपि प्रधानशेषमित्यवदेयम् । गृहीता-
द्वा जौहवात् चमसत्</b> । यथा चमसे तथाऽवदेयं उत शेषाभावादनवदेयमिति ।
<b>अविशेषादवदेयमिति प्राप्ते</b> अङ्गप्रधाने प्रति साधारणत्वेऽपि शेषत्वाविशेषाद‍्ध्रौवादवदेयं
चमसेन च विशेषाभावात् जौहवादेवावदेयमिति प्राप्ते राद्धान्त उच्यते---<b>न साधारणेऽवदेयं
केवलप्रधानशेषत्वाभावात् । शिष्टमपि तत् साधारणमेव</b> । भवतु साधारणं तथापि
किमित्याह---<b>प्रधानशेषाच्च स्विष्टकृदवदानम्</b> । य एव हि केवलप्रधानशेषः तस्मादेव
स्विष्टकृदवदानं पुरोडाशादिषु । न त्वङ्गप्रधानशेषात् । यत्र हि प्रधानशेषादवदानं तत्र
केवलप्रधानार्थता पुरोडाशादौ । यत्र पुनः अङ्गप्रधानशेषात् तत्राङ्गप्रधानार्थता । न चेदं
वैषम्यमाश्रयितुं न्याय्यं अवैषम्येणोपपत्तौ । <b>न च तदेव केवलप्रधानशेष इति शक्यते वक्‍तुं</b>
<note>(1) P. 989</note> <note>(2) G. अपि शेषात्</note>
﻿<pb n="r854"/>
<b>साधारणत्वादेव</b> । <b>यत्‍तु गृहीतस्यैव प्रतिपत्तिश्चमसवदिति, तदयुक्‍तं</b> कुतः ?
उत्तरं---चतुरवत्तं <b>जुहोतीति श्रवणात्</b> । चतुरवत्तस्य कृत्स्‍नस्यैव होमसंबन्धात् <b>शेषयि-
तव्ये प्रमाणाभावात्</b> । <b>स्विष्टकृदवदानवचनमेव प्रमाणमिति</b> चेत् । न हि शेषमन्त-
रेण स्विष्टकृदवदानमुपपद्यते । तेन शेषयितव्ये स्विष्टकृदवदानवचनमेव प्रमाणमिति चेत्,
न प्रमाणं, अन्यतः <b>प्रयुक्‍ते स्वयमप्रयुक्‍ते पुरोडाशादिशेषेऽर्थवत्वात्</b> । <b>यत्‍तु चमसव-
दित्युक्‍तं, तन्न2 अनुवषट‍्कारश्रुतेरनन्यविषयत्वात् चमसस्य च ग्रहणमात्रश्रुतेः</b>
<q>‘सोमस्याग्‍ने वीहीत्यनुषट‍्करोति’</q> इति येयमनुवषट‍्कारश्रुतिः सा अनन्यविषया, तेन भवति
शेषयितव्ये प्रमाणम् । चमसस्य च ग्रहणमात्रं श्रूयते । न पुनर्होमः । तेनाग्रबिन्दु-
निपातेनापि शास्त्रस्याविरोध इति शेषसंभवाद्युक्‍तं चमसे शेषकार्यम् । <b>दर्शनं प्रत्युक्तम्</b> ।</p>
<p><b>साकं प्रस्थाय्ये</b> । <b>केन विशेषेणायमतिदेशः</b> ? यावता अत्रापि शेषाभाव एव ।
उत्तरं---<b>प्रकृतिवदिति प्राप्‍तेः कार्यार्थतया शेषं मन्यते</b> पूर्वपक्षवादी । युक्तमुपांशुयाजे
शेषो नास्तीति । शेषकार्याणामेव तत्संबन्धित्वेन प्राप्तेः अनिश्चितत्वात् प्रकृतित्वादुपांशुयाजस्य
<note>(1) P. 994</note> <note>(2) R. तत्र</note>
﻿<pb n="r855"/>
विकृतिभूतत्वात्साकं प्रस्थाय्यस्य प्रकृतिवदिति शेषकार्याणि प्राप्यन्ते । तेषु प्राप्‍तेषु
तादर्थ्येन द्रव्यं शेष्यते इत्यस्ति शेषः । न । <b>वचनात्कार्यं बलवदिति राद्धान्तः</b> ।
<q>“सह कुम्भीभिरभिक्रामन् जुहोति”</q> इति वचनात् सह कुम्भीभिरभिक्रमणस्य च दृष्टार्थत्वात्
सर्वहोमः प्रतीयते । योऽपि स्विष्टकृदादिप्राप्‍त्या शेषत्वसंभवः, तत्र वचनस्य कार्यतो
बलीयस्त्वात् कार्यप्राप्तस्विष्टकृदादिबाध एव न्याय्य इति शेषाभावान्न स्विष्टकृदादीनि कार्याणि
साकं प्रस्थाय्ये इति राद्धान्तः ।</p>
<p><b>सौत्रामण्यां च</b> । ननु <q>‘उत्तरेऽग्‍नौ पयोग्रहान् जुहोति दक्षिणेऽग्नौ सुराग्रहान्’</q> इति
गृहीतस्यैव द्रव्यस्य होमश्रवणात् शेषाभावान्न प्रकृतितः स्विष्टकृदादिशङ्का तत्राह---<b>सौत्रा-
मण्यां <q>‘उच्छिनष्टि न सर्वहुतं जुहोति’</q> इति पुनरपि शेषशङ्कायां स्विष्टकृदिडं मन्यते</b> ।
<b>तस्यान्यत्र विनियोगादिति राद्धान्तः</b> । तस्य शेषस्य अन्यत्र विनियोगात् संबन्धात्
ब्राह्मणेन परिक्रीतेन भक्षणेन प्रतिपाद्यत्वात् न स्विष्टकृदिडमिति राद्धान्तः ।</p>
<p><b>द्रव्यैकत्वे</b> । <b>सर्वपृष्ठे तु प्रतिप्रधानं शेषसंस्कारादवृत्तिं मन्यते पूर्वपक्षवादी</b> ।
बहुत्वात् प्रधानानां प्रतिप्रधानं च शेषकार्यप्राप्तेः द्रव्यस्य विपुलत्वात् भवितव्यमेव प्रतिप्रधानं
<note>(1) P. 994</note> <note>(2) P. 996</note>
﻿<pb n="r856"/>
शेषसंस्कारैः । <b>अगृह्यमाणविशेषतया कृतः शास्त्रार्थ इति राद्धान्तः</b> । य एव हि शेष-
संस्कारः कृतः स एव सर्वेषां शेषाणामिति प्रतिभाति अगृह्यमाणविशेषत्वात् । अतः
कृते शास्त्रार्थे नावृत्तौ प्रमाणमस्तीति राद्धान्तः । <b>ननु साधारणे नैव स्विष्टकृदस्तीत्युक्तम्</b>
आज्ये । कथमत्र साधारणे सकृदपि स्विष्टकृत् । परिहरति---सत्यं---<b>अकृतत्वात् कार्यान्त-
राणां गुणप्रधानत्वाच्चेति2 विशेषः</b> । सत्यं आज्ये स्विष्टकृन्नास्ति । तत्र हि एषा युक्तिः ।
उपांशुयाजे कृतमात्र एव न भवेच्छेषकार्यं कार्यान्तराणामकृतत्वे प्रतिपत्त्यनर्हत्वात् । कृतेषु
कार्यान्तरेषु गुणप्राधान्याच्छेषिणां गुणप्रधानभावेनावस्थितानां यागानां साधारणं शेषत्वा-
दिति । <q>‘न पुनस्साधारणं द्रव्यं’</q> इत्येतावती युक्तिः । इह तु शेषोऽप्ययं प्रधानानामेव ।
अतश्शेषकार्यं कार्यम् ।</p>
<p><b>ऐन्द्रवायवे</b> । <b>ननु चात्र पूर्वपक्ष एव नास्ति वचनात्</b> । द्विरैन्द्रवायवस्य भक्ष-
यतीति वचनात् । <b>न हि पूर्वपक्षे वचनस्यान्यार्थता शक्यते वक्‍तुम्</b> । <b>अत्रोच्यते
---अयमभिप्रायः पूर्वपक्षवादिनः सोमसंस्कारार्थत्वाद्भश्रवणस्य द्विरिति प्रयोगान्तरापेक्षो-
ऽनुवादो भविष्यति</b> । अस्यार्थः---भक्षणेन सोमः संस्क्रियते स च सकृत् भक्षणेनैव संस्कृत
<note>(1) P. 997</note> <note>(2) G. प्रधानत्वाय</note>
﻿<pb n="r857"/>
इति न द्विः भक्षणमुपपद्यते । तस्मात्प्रयोगान्तराभिप्रायेण द्विरित्यनुवादः । <b>राद्धान्तवादी तु
वचनात् कार्यकल्पनेति वचनादित्युक्तवान्</b> । सत्यं भक्षणेन सोमः संस्क्रियते तथापि
वचनात् द्विर्वचनात् द्विर्भक्षस्य विहितत्वात् द्विर्भक्षणमेव वचनानुरूपमेव कार्यकल्पनमिति
न्याय्यम् ।</p>
<p><b>सोमेऽवचनाद्भक्षो न विद्यते</b> । <b>सोमे शेषभक्षोऽस्ति नास्तीति संशयः</b> । <b>ननु
संशय एवायमयुक्तः सोमस्य शेषभावात्</b> । <b>युक्तं पुरोडाशादीनां द्विर्हविषोऽवद्यतीति
वचनात् तत्र यागोपसंहाराच्छेषवत्त्वम् तस्य च भक्षः । इह तु तदभावात् भक्षाशङ्कैव
नास्ति</b> । <b>कथं तर्हि वचनान्येतानि---<q>‘द्विरैन्द्रवायवस्य’</q> <q>‘सर्वतः परिहारमाश्विनं’</q> <q>‘अनु-
षट‍्करोति’</q> इति च</b> । आक्षेप्ता <b>आह---अत्र हि भवानेव</b> भाष्यसमर्थनायोद्यतः
<b>प्रष्टव्यः । अथ वा भवन्त्वर्थकर्माणि</b> (भक्षा)शेषभावात् प्रतिपत्तिर्नोपपद्यते । अर्थकर्म तु
द्रव्यं प्रयोक्‍तुं समर्थमिति तदेवास्तु । यदि कृत्स्न एव गृहीतस्सोमो <b>हूयते कथं तर्हि
<q>‘ऐन्द्रवायवस्य’</q> <q>‘आश्विनं’</q> इति च</b> । द्रव्यान्तरंभक्षणेनापि प्रयुज्यमानं न ऐन्द्रवायवं
<note>(1) 998</note>
﻿<pb n="r858"/>
आश्विनं इति च शक्यते वक्‍तुम् । उत्तरं---<b>धर्मलक्षणार्थो भविष्यति</b> । ऐन्द्रवायवस्य
ऐन्द्रवायवधर्मकस्येत्यर्थः । <b>तस्मादनुपपन्नमेवेदं किं सोमे विद्यते न वेति । अथै-
तेभ्यो वचनेभ्यः</b> शेषाश्रयेभ्यः <b>शेषयितव्यमिति कल्प्यते</b> । न । <b>अप्रयोजकत्वा-
च्छेषाणां</b> न शेषकार्याणि द्रव्यं प्रयुञ्जते । कुतः ? <b>संस्कार्यप्रधानं हि संस्कारकर्म
भवति</b> । संस्कार्यं द्रव्यमुच्यते संस्कार्येषु प्रधानेषु अप्रधानभूतास्संस्काराः । <b>न चा-
प्रधानं</b> प्रधानं <b>प्रयुङ्क्‍ते</b> । तस्मान्न शेषकार्यैर्द्रव्यं प्रयुज्यते । <b>तस्माद्वक्‍तव्योऽत्र न्यायः</b>
शेषसंभवे । उच्यते---<b>नात्र सर्वहोमे प्रमाणमस्ति</b> । यस्मात् <b>ऐन्द्रवायवादिषु तादर्थ्येन
ग्रहणम्</b> । <b>गृहीतस्य च एकदेशेनापि कृते कृतैव ऐन्द्रवायवता</b> । <b>किमिति सर्वस्य शेषः</b>
अयमभिप्रायः---रसीभूतस्सोमः देवतोद्देशेन परिगृहीतः । तस्य च द्रव्यस्य देवतोद्देशः एवं
अर्थवान् भवति यदि तामेव देवतामुद्दिश्य त्यज्यते । तस्य च त्यज्यमानस्य <q>‘अण्व्या धारया
जुहोति’</q> इति नियमात् क्रमेण त्यागः । तत्र तु अग्रबिन्दुनिपातेन कृते देवतोद्देशेन ग्रहणे-
ऽर्थवति न सर्वहोमे प्रमाणमस्तीत्यग्रबिन्दुमात्रेण यागोपसंहारादस्ति शेषः । <b>ननु च सर्वस्य
यागशेषता श्रूयते <q>‘सोमेन यजेत’</q> इति</b> तेन कृत्स्‍नेनैव यागः कर्तव्य इति कृत्स्‍नस्य होमः ।
परिहरति---न कृत्स्‍नेनैव यागः । <b>तत्राप्येकदेशेनैव सोमेनेत्युपपन्नत्वात्</b> । अवयव-
﻿<pb n="r859"/>
द्वारेणापि करणसंबन्धोपपत्तेः न कृत्स्‍नहोमे प्रमाणम् । <b>तथा चास्य</b> रसस्य ग्रहणं
ऋजीषादेश्च त्यागः यद्येकदेशेनापि कृते कृतः शास्त्रार्थः <b>किमिति तर्हि द्विर्हविषोऽवद्यति
इत्येतस्मादेवोपसंहारः</b> यथा सोमे एकदेशेनापि यागः तथा पुरोडाशेपि एकदेशेनापि याग
इति विनापि द्विर्हविषोऽवद्यति इति वचनं एकदेशेनापि यागोपसंहारः प्राप्त एव । किमित्ये-
तस्मा1दुपसंहारोपन्यासः कृतः । <b>यथाकथंचित तत्राप्युपसंहारसिद्धेः</b> । <b>तत्रापि</b>
पुरोडाशे <b>यथाकथंचित्</b> येन केनचिदवयवेनोपसंहारः प्राप्नोति । राद्धान्तमांशङ्कयति
---<b>नियमार्थं तदिति चेत्</b> । द्व‍यवदानवचनं नियमार्थमिति चेत् कृत्स्‍नप्रदानेऽपि प्राप्तेऽव-
यवनियमार्थं तदिति । दूषयति---<b>सर्वप्रदानं तर्हि पूर्वपक्षवादिनो न घटते</b> द्व‍यवदान-
नियमे श्रुते सर्वप्रदाने शङ्का न युक्ता । <b>किञ्च एकदेशेनाप्युपपद्यत इति नैतावता सर्वं
न होतव्यम्</b> । <b>सर्वहोमेनाप्युपपद्यत एव</b> । तेन सोमशेषसद्भावो नित्यवन्नोपपद्यत एव ।
<b>तस्माद्वक्तव्यो विशेषः</b> पुरोडाशसोमयोः । पुरोडाशे विनापि द्व‍यवदानवचनं कृत्स्‍नेन
होमः प्राप्‍नोति । सोमे तु विना वचनं एकदेशेनैव होम इति । <b>अयमभिधीयते</b>
विशेषः । सोमे अग्रविन्दुनिपातेन <b>कृते शास्त्रार्थे पुनः करणं तावन्नोपपद्यते एकदेशेन
कृतः शास्त्रार्थ इति प्रदर्शितम्</b> । यदि विनापि वचनेन एकदेशेन शास्त्रार्थः संपद्यते
सोमेऽग्रविन्दुनिपातमात्रेण <b>कथ तर्हि सर्वप्रदानाशङ्का</b> ? द्व‍यवदानस्य वचनेनैव
<note>(1) G. एकस्मात्</note>
﻿<pb n="r860"/>
<b>श्रुतत्वात्</b> । उत्तरं---श्रुतेऽपि वचने <b>अवखण्ड्यावखण्ड्य दातव्यं इति वचनार्थावगमात्</b> ।
अवदायावदाय होतव्यं इति मन्यमानेन सर्वप्रदानमाशङ्कितम् न सर्वप्रदानं <b>यागार्थत्वात्
द्रव्यस्येत्युपसंहारः</b> । यागार्थं हि द्रव्यं तेन सकृत्कृतो यागः न गुणानुरोधेनावर्तयितव्यः
इत्युपसंहारो द्व‍यवदानेन यागस्य । <b>तस्मादेकदेशनियम एवायम्</b> द्विर्हविषोऽवद्यतीति ।
एकदेशेन कृत्स्‍नेन वा यागे प्राप्ते एकदेशे नियमोऽयं न पुनरप्राप्तैकदेशहोमविधिः ।
यत एवावयवेनापि शास्त्रार्थसंपत्तिः । <b>अत एव लौकिकाः पायसादि देवतोद्देशेन</b>
<b>कृत्वा तत उद‍्धृत्य किञ्चिद्देवेतायै दत्वा</b> भवति च देवतोद्देशेन ग्रहणेऽर्थवति <b>शेषं
यथेष्टं विनियुञ्जते</b> । अन्यथा कृत्स्‍नमेव देवतायै दद‍्युः <b>तस्माद्विद्यमाने शेषे उपपद्यते
संशयः किं भक्षणेनैव शेषप्रतिपत्तिः उत नेति</b> । <b>तत्र वचनाभावान्न भक्षणेनेति पूर्वः
पक्षः, भक्षविशेषविधानादस्ति भक्ष इति द्वितीयः</b> । <b>अन्यथा</b> हि असति भक्षे भक्ष-
विशेषविधानं द्विरैन्द्रवायवस्येत्यादि <b>नोपपद्यते</b> । <b>कामं मोपपादि न पुनर्वचनादृते
शक्यते भक्षः प्रतिपत्‍तुम्</b> । न चेदं नोपपद्यते <b>यदा भक्षयति तदा द्विरित्येवं</b> विशेष-
विधानोपपत्तेः । <b>एवं तर्हि</b> यदि नित्यवद्भक्षणं न प्राप्‍नोति तदा <b>एतान्येन</b> विशिष्टस्य
भक्षणस्य विधायकानि भवन्त्विति राद्धान्तः ।</p>
﻿<pb n="r861"/>
<p><b>चमसेषु समाख्यानात् । चमसेष्विदानीं वचनाभावान्नास्ति भक्ष इति पूर्व-
पक्षः</b> । तत् चमसतैवान्यथा नोपपद्यते यदि तत्र चमनं न स्यात् । तस्मात् <q>‘अयमस्य
चमसः’ </q> <q>‘अयमस्य चमसः’</q> इति वचनानि <q>‘प्रैतुहोतुश्चमसः’</q> इत्येवमादीन्येव भक्षविधायकानि
भवन्तु <b>यथैव विशेषविधानमन्यथा नोपपद्यत इति पूर्वत्र वचनं</b> तथेहापि चमसत्वानुपपत्तेः
चमनविधानमिति । ननु द्रव्यान्तरविधानेनापि चमसता उपपद्यते इत्यत्राह---<b>द्रव्यान्तर-
चमनं 3तक्षणादि च न कल्पितं भवति</b> । द्रव्यान्तरमेव तावच्चमनीयं कल्पनीयम् ।
क्लृप्तसोमद्रव्यसंभवे तस्य चायागशेषत्वात् । तच्छुद्धये तक्षणादि कल्पयितव्यम् । सोमे तु
तत्र पानेपि न सोमेनोच्छिष्टा भवति इति वचनात् न तक्षणकल्पना । तस्मात् सोमचमन-
निमित्तैव चमसता । सा च विनावचनं नोपपद्यत इति वचनान्येतानि <q>“प्रैतु होतुश्चमसः”</q>
इत्येवमादीनि ।</p>
<p><b>उद्गातृचमसमेकस्य श्रुतिसंयोगात्</b> । अत्र चत्वारः पक्षाः किमेकस्योद्गातुर्भक्षः,
उत सर्वेषामृत्विजां, अथ वा सुब्रह्मण्यवर्जितानां छन्दोगानां त्रयाणां, अथ वा चतुर्णामपि
छन्दोगानां उद्गातृप्रस्तोतृप्रतिहर्तृसुब्रह्मण्यानां इति । तत्र तच्चमसता अन्यथा नोपपद्यत इति
चमनवचनान्येतानीति स्थितम् ।</p>
<note>(1) P. 999</note> <note>(2) P. 1001</note> <note>(3) G. भक्षणादि</note>
﻿<pb n="r862"/>
<p>तत्र प्रथमपूर्वपक्षवादी उद्गातृप्रतिपदिकस्य ऋत्विग्विशेषे रूढत्वात् प्रातिपदिकार्थस्य च
प्रधानत्वात् तदनुरोधितया <q>‘पाशान्’ </q> इतिवत् बहुत्वमविवक्षितमिति मन्यते । द्वितीयपूर्वपक्षवादी
तु वचनार्थस्याविवक्षातः प्रातिपदिकस्य लक्षणिकत्ववर्णनमेव न्याय्यम् । उभयोरपि
विभक्तिप्रातिपदिकबोरेवमर्थवत्ता भविष्यति । पाशे तु प्रातिपदिकस्य लक्षणीयाभावेन
लक्षणया वर्णनासंभवात् अगत्या वचनस्याविवक्षेत्युद्गातृलक्षितानां सर्वेषामेव ऋत्विजां भक्ष
इत्याह---<b>अपसुब्रह्मण्यवादी तु</b> गानक्रियाकारितया यौगिकेनोद्गातृशब्देन त्रयाणां गान-
कारिणाभुद्गातृप्रस्तोर्तृप्रतिहर्तॄणां भक्ष इत्युक्तवान् । राद्धान्तवादी तु रूढिर्योगमपहरति इति
यौगिकत्वे निरस्ते एकोद्गातृसमाख्यातप्रवचनाध्येतृत्वात् उद्गातृशब्देन छत्रिन्यायेन सर्वेषां
छन्दोगानां लक्षणा । ततश्च तेषामेव भक्ष इत्याह---<b>प्रोद्गातॄणामित्यत्र किं पुनः कारणं न
गानं लक्षयति समाख्यैव किमिति लक्षयति</b>। अस्यार्थः---केन पुनः कारणेन गान-
क्रियाकर्तॄन् न लक्षयति । यौगिकः उद्गातृशब्दः किमिति न भवतीत्यर्थः । <b>समाख्यैव
किमिति लक्षयति</b> केन हेतुना उद्गातृशब्दो लक्षणया वर्तत इति यावत् । राद्धान्तैकदेशी
समर्थयमान आह---<b>उच्छब्दस्याविवक्षा प्राप्नोति गानकारिषु लक्ष्यमाणेषु</b> । यद्युद्गायती-
त्यद्गातोच्यते तदा एक एवोद्गानकारी न तु त्रयोऽपि । यदि त्रयोऽपि गानकारिणः
उद्गातृशब्देन गृह्यन्ते तदा उच्छब्दस्याविवक्षा प्राप्‍नोति । <b>तथा च दर्शितम् । अन्यदेव
गानमन्यदेवोद्गानमिति । समाख्याने</b> तु लक्षयति---<b>नायं दोषः1</b> । तत्र व्युत्पत्तिमन्त-
रेण उद्गातृशब्दः ऋत्विग्विशेषवचनो लक्षणया अन्यानपि छन्दोगानुपस्थापयतीति नास्ति
उच्छब्दस्याविवक्षादोषः पूर्वपक्षी पुनराह---<b>ननु चोद्गानं नाम गानमेव नास्ति</b> । तेन
प्रलम्बत इत्यादिवत् अर्थान्तरानुपस्थापकत्वात् उच्छब्दस्य गानकारिण उद्गातृशब्देनोक्त
<note>(1) नैष दोषः</note>
﻿<pb n="r863"/>
इति नास्त्युच्छब्दाविवक्षादोषः । अर्थवतो हि अविवक्षादोषः नानर्थकस्य । <b>भक्तिर्हि सा</b>
साम्नः । सामभागो भक्तिः । या द्वितीयाभक्तिः यामुद्गाता ऋत्विग‍्गायति <b>सा चोद्गीथ-
शब्दवाच्या</b> रूढ‍यैव । <b>न पुनः</b> तत्रोच्छब्दन्वितो गायतिर्वर्तते । ननूद्गीथं गायन्‍नु-
द्गायतीत्युच्यते । अतः उच्छब्दसहितो गायतिस्तत्रैव वर्तते इत्यत्राह---<b>यः पुनः उद्गाये-
दित्येवमादिषु प्रयोगः उद्गीथं गायेदिति तत्रार्थः उच्छब्दो हि तत्र भक्तिलक्षणार्थः । गानं
तु गानमेव</b> । तत्रापि गायतिर्गीतिमात्र ब्रूते । केवलमुच्छब्दः तत्रोद्गीथशब्दस्यावयव-
भूतस्ममुदायलक्षणार्थः एवमुच्छब्दसहितस्य गायतेः समुदायशक्‍तिर्न कल्पिता भवति इति ।
यस्माद्गानमेवोद्गानं <b>तस्मादुद्गातेति ऋत्विग्विशेषनामैवैतत् । न पुनरुद्गानस्य कर्तौद्गाता</b>
रूढोऽयमुद्गातृशब्दः ऋग्विग्विशेषे । न पुनरसौ यौगिकः; गानकारितया सर्वत्र प्रसक्‍तेः
यदि हि उद्गानं नाम गानविशेषः स्यात् तदा तत्कारितया ऋत्विग्विशेषे शब्दवृत्तिर्लभ्यते न
चैतदस्ति । तस्माद‍्‌रूढ एवायमिति । परमसिद्धान्ती त्वाह---यत एव रूढोऽयमुद्गातृशब्दः
<b>अत एव समाख्येव लक्षयितुं प्रभवति न गानक्रियेति राद्धान्तितम्</b> । गानक्रियाया लक्ष-
कत्वे यौगिकत्वप्रसङ्गात् । न च रूढौ सत्यां यौगिकत्वाश्रयणं युक्तम् । ननु रूढ्याश्रयणे
बहुत्वं नोपपद्यते । लक्षणयोपपद्यत इति चेन्न । लक्षणैव दोषः । अत्राभिधीयते---रूढ्या
यौगिकत्वे परिहृते वचनात् तदनुगुणा लक्षणा । न पुनः वचनमुपलभ्य परावृत्त्य यौगिकत्वा-
श्रयणमिति । यत एव समाख्या लक्षयति---<b>अत एव च अपसुब्रह्मण्यवादिनोऽपि
अपन्यायवादिन एव</b>। एकप्रवचननिवेशेन लक्षणायां सर्वेपि तत्प्रवचनकारिणो लक्ष्यन्ते
इति न शक्यते सुब्रह्मण्यं परित्युक्‍तुम् । ननु <q>‘निषद्योद्गातारस्स्तुवन्ति’</q> इति सुब्रह्मण्यवर्जिता
﻿<pb n="r864"/>
लक्ष्यन्ते तथेहापि स्यात् इत्यत्राह---<b>न चात्र स्तुत्यादिश्रवणमिव सङ्कोचे प्रमाणमस्ति</b> ।
तत्र हि स्तुतिसंबन्धात् स्तोत्रकारिणां त्रयाणामेव ग्रहणम् । इह तु नास्तीति विशेषः ।
<b>ननु च प्रोद्गातॄणामिति त्रिष्वेव बहुवचनोपपत्तेः</b> कपिञ्जलवत्---<b>किमिति ससु-
ब्रह्मण्यानां भक्षः</b> कल्प्यते । उत्तरं---<b>यदि बहुवचनोपपत्त्यर्थं सत्यमेव</b> त्रयाणामेव
ग्रहणम् । <b>अत्रोद्गातृशब्दस्तदर्थकारिषु वर्तत इत्युक्तम्</b> । अतो बहुवचनमत्र प्रातिपादि-
कस्यार्थान्तरवृत्तौ हेतुः न स्वार्थन्वयमात्रे व्यापृतम् । बहुवचनेन लक्षणावृत्तिराश्रिता
लक्षणा चैकप्रवचनसंबन्धादिति सर्वे छन्दोगा ग्राह्याः । तस्मात् सुष्‍ठूच्यते ससुब्रह्मण्यानां
भक्ष इति ।</p>
<p><b>ग्रावस्तुतो भक्षो न विद्यतेऽनाम्नानात् । उक्‍तं वचनात् समाख्यानाच्च भक्षणम्</b>।
इदानीं <b>वचनार्थविप्रतिपत्तौ संप्रतिपत्त्यर्थमेतान्यधिकरणानि आरभ्यन्ते</b> । अनेनावान्तर-
सङ्गतिमाह । ननु <q>‘सर्वे हारियोजनस्य2 लिप्सन्ते’ </q> इति वचनात् सर्वेषां हारियोजने भक्ष इति
ग्रावस्तुतोऽपि भक्ष इत्यत्राह---<b>सर्वेषां हारियोजनस्य लिप्सन्त इति चमसिनामेवेति पूर्वपक्ष-</b>
<note>(1) P. 1004</note> <note>(2) R. &amp; G. हारियोजनं</note>
﻿<pb n="r865"/>
<b>वादिना शङ्कितम् । वाक्यशेषात्</b> । अस्यार्थः---<q>“यथाचमसमन्यांश्चमसांश्चमसिनो
भक्षयन्ति । अथैतस्य हारियोजनस्य सर्व एव लिप्सन्ते”</q> इति वाक्यशेषे चमसिनां
सङ्कीर्तनात् सर्वशब्दः चमसिष्वेव वर्तत इति चमसिनामेव हारियोजने भक्षः । 2न चमसी
ग्रावस्तुदिति तस्य भक्षाभावः । <b>असन्दिग्धत्वात् प्रकृतवचनतया सर्वशब्दस्य नोपसंहारो
युक्तः वाक्यशेषादिति राद्धान्तः</b> । अस्यार्थः---सर्वे हारियोजनस्येति निस्सन्दिग्धसकल-
ऋत्विक्प्रत्ययः । प्रकृताश्च षोडशर्त्विजः । प्रकृतवचनश्च सर्वशब्दः । स यदि चम-
सिष्वेव अवस्थाप्यते तदा सर्वशब्दार्थो बाध्येत । तस्माद्वाक्यशेषादुपसंहारो न युक्तः ।
यदि वाक्यशेषे चमसिशब्दः परोक्षार्थवृत्तिः स्यात् तदाप्युपसंहारोऽस्तु । न च चमसिशब्दस्य
परोक्षार्थता चमसांश्चमसिनो भक्षयन्ति । हारियोजने तु सर्वे भक्षयन्तीति महाभागतया
हारियोंजन स्तूवते इति राद्धान्तः ।</p>
<p><b>वष‍्टकाराञ्च भक्षयेत् । अत्र <q>‘वष‍ट्कर्तुः प्रथमभक्षः’</q> इति गुणश्रवणात् न
भक्षविधानं इत्याशङ्क्य विशिष्टविधानादिति राद्धान्तितम्</b> । अनेन यथाश्रुतं भाष्य-
कारीयमधिकरणमनुभाषितं आक्षेप्‍तुम् । आक्षेपमाह---<b>ननु चात्र विशिष्टविधानं नास्ति</b> ।
<b>न हि प्राथम्यं नाम भक्षस्य कारकम्, येन विशिष्टक्रिया विधीयेत</b> । अस्यार्थः---तत्र
<note>(1) P. 1006</note> <note>(2) R. नाचमसी ग्रावस्तुत्</note>
﻿<pb n="r866"/>
हि विशिष्टविधानं भवति यत्र हि विशेषणविशेष्यभावः संभवति । न च प्राथम्यभक्षणयो-
र्विशेषणविशेष्यभावः संभवति । अकारकत्वात् प्राथम्यस्य । कारकं हि कारकविभक्त्या क्रियां
प्रति विशेषणतया उपादीयते । तेन तत्र युक्‍तो विशिष्टविधिः । यत्र पुनरकारकत्वात् न
कारकविभक्त्या निर्दिश्यते न तत्र क्रियासंबन्ध इति कुतो विशिष्टविधानम् । न च प्राथम्यं
कारकं, क्रमो हि सः । स च पदार्थाश्रितः पदार्थगुणो न कारकं, पदार्थनिवृत्तावव्या-
पारात् । तस्मात् राद्धान्त एवानुपपन्न इति । समाधाता आह---यत एव विशिष्ट-
बिधानशङ्का नास्ति । <b>अत एव पूर्वपक्षवादी न विशिष्टविधानं संभवतीत्याशङ्कितवान्</b> ।
आक्षेप्ताऽऽह---भवतु पूर्वपक्षः, <b>कथं तर्हि राद्धान्तः</b> ? समाधाता आह---<b>प्रथमभक्ष
इति पदद्वयस्य एकार्थाभिधानात् अभिहितविधानाच्च एकार्थविर्धि मन्यते</b> । अस्यार्थः
---यदि विशेषणविशेष्यभावो न भवेत् तदा न स्यादेकार्थविधिः । यदा पुनः प्रथमभक्ष
इति समासः तत्र च पदद्वयेन प्राथम्यविशिष्टः एक एव भक्षरूपोऽर्थोऽभिधीयते । यच्चाभि-
धीयते तदेव विधीयते इति अभिधानादेव एकार्थविधिः । आक्षेप्ता आह---<b>तदयुक्तम्
समासेपि हि तद‍्भूताधिकरणन्यायात् 1अपगतिर्नैवास्ति</b> । पदद्वयेन एकार्थोऽभिधीयत
इति वदता त्वया प्रतिपदमर्थानभ्युपगमात स्फोट एवाभ्युपगतः । स चायुक्तः । समासें
हि तद‍्भूताधिकरणन्यायस्य प्रतिपदाभिधानसाधकस्य नैवापगतिरस्ति । तेन कथमेकार्था-
भिधानम् ? समाधत्ते---<b>सत्यमेवं, तथापि पूर्वोत्तरपदसंबन्धायत्ता समासे च पदार्था-
न्तरसङ्गतिः</b> । अस्यार्थः---नाहं स्फोटपक्षमङ्गीकृत्य एकार्थाभिधानं समासे ब्रवीमि, किन्तु
<note>(1) G. अवगति</note>
﻿<pb n="r867"/>
पदद्वयेन विशेष्यविशेषणभूतौ अर्थौ अभिदधता विशिष्ट एकोऽर्थः प्रतिपाद्यते । तस्य च
पदार्थान्तरेण पश्चात्संबन्धः । वाक्ये तु पदार्थान्तरसंबन्धानां परस्परं संबन्धः । नील-
मुत्पलमानय इति द्वयोरानयतिना संबन्धः पूर्वं, पश्चात् गुणगुणिसंबन्धः । समासे तु
<q>‘नीलोत्पलमानय’</q> इति गुणगुणिभावेन परस्परान्वितयोरेव आनयनसंबन्ध । तेनेहापि
प्रथमभक्ष इति प्राथम्यभक्षयोः गुणगुणिभावेन संबद्धयोः करोत्युपात्तेन विधिना संबन्धः, न
पुनः परस्परासंबन्धयोः । तदा हि अनेकार्थविधानं भवति । समासे च परस्परसंबन्धः
प्रतीयत इति <b>युक्तमुक्‍तं समासेन च विदधतो नानेकगुणविधानं दुष्करमिति । अतः
सिद्धमत्र विशिष्टविधानम्</b> । एवं च वदतो <b>भाष्यनिबन्धनकारस्य</b> अभिहितक्रमो
विनियोज्यो विधेयश्च । यः पुनः पाञ्चमिकश्रुत्यादिगम्यः विधिवितानाख्योऽभिधानविनियोग-
शून्यः नासौ विधीयत इति दर्शनं लक्ष्यते । सर्वत्रैव हि शब्दशक्तिवशेनायं शास्त्रार्थं
वर्णयति । <b>विवरणकारस्तु</b> वस्तुस्वभावनिरूपणेन । तेन तन्मते सर्वत्रैव क्रमस्या-
विधेयत्वमिति तत्रैवोक्तम् ।</p>
<p><b>होमाभिषवाभ्यां च । <q>‘अभिषुत्य हुत्वा भक्षयति’</q> इत्यपि भक्षविधानम्</b> ।
कस्मात्पुनः भक्षणं विधीयते इति दर्शनं ? अभिषुत्य हुत्वेति किमिति होमभिषवावेव न
विधीयेते भक्षणमनूद्यत एवार्थप्राप्तं इति तत्राह---<b>होमाभिषवयोः प्राप्तत्वात् तत्र</b> । ननु
च होमाभिषवावेव भक्षणाङ्गतया किमिति न विधीयेते । भक्षणं वा तङ्गतया किमिति न
<note>(1) P. 1008</note>
﻿<pb n="r868"/>
विधीयते इत्यत्राह---<b>अङ्गतया च विधानानुपपत्तेः</b> इति । विधानान्तराभावात् <b>भक्ष एव
विधातव्यः</b> इति ।</p>
<p><b>प्रत्यक्षोपदेशात् । होतृचमसः इत्येवमाद्याभिः समाख्याभिः सकलचमस-
संबन्धावगतेः अभिषुत्य हुत्वा इत्यन्यत्र चमसेभ्यो भक्षः इति मन्यते पूर्वपक्षवादी</b> ।
सकलस्य चमस्य होत्रादिसंबद्धत्वात् चमसव्यतिरेकेण होमाभिषवनिमित्तं भक्षणं भविष्यतीत्यर्थः ।
एवं प्राप्ते उच्यते---<b>अभिषवनिमित्तकोऽपि भक्षः चमसेषु भवत्येव । ननु होतृचमस
इति सकलचमसावगतिरित्युक्‍तं, सत्यमुक्‍तं, न पुनरभिषवनिमित्ततां</b> भक्षणस्य <b>बाधि-
तुमर्हति</b> । अबाधिते च भक्षस्य होमाभिषवनिमित्तत्वे प्राप्‍नोत्येव चमसेष्वपि तन्निमित्तो भक्षः
यस्मात् <b>प्रापकाण्येतानि वचनानि</b> न पुनः परिसङ्ख्यापकानि । कुत इत्याह---<b>होतृचमस
इत्यस्यां संबन्धावगतौ न संबन्धान्तरनिवृत्तिः शक्यतेऽवगन्तुम् । प्राप्तिमात्रावगतेः ।
प्राप्तौ हि सत्यां कस्येदमित्यपेक्षायां अन्यनिवृत्तिः प्रतीयते</b> । सामान्यतः प्राप्तौ सत्यां
कस्येदमिति विशेषापेक्षायां विशषनिर्देशात् अन्यनिवृत्तिः प्रतीयते---<b>यथा <q>‘आग्‍नेय’</q> इत्युक्‍ते</b>
<note>(1) P. 1009</note>
﻿<pb n="r869"/>
<b>नैन्द्राग्नस्यावगतिः । इह पुनः प्राप्तिफलत्वाद्वाक्यस्य नान्यनिवृत्तिः शक्यतेऽवगन्तुम्</b>
होतृचमस इत्यनेन भक्षणं विधीयते विशिष्टकर्तृकं न पुनः अन्यनिमित्तकं भक्षणान्तरं निवर्त्यते ।
<b>ननु च प्राप्तावपि</b> प्रापकत्वेपि वाक्यानां <b>सकलावगतेर्विरोधो विद्यत एव</b> । सकल-
संबन्धावगमाद्धि सकलश्चमसिभिः भक्ष्यत इति लक्ष्यते । तेनान्यस्मिन् भक्षणान्तरे सति
विरोधोऽस्त्येव । परिहरति---<b>सत्यं</b> विरोधः <b>स्यात्---यदि समाख्यया प्राप्तिः । इह पुनः
प्रैतु होतुश्चमस इति वचनात्</b> प्राप्तिः । अस्यार्थः---सत्यं यदि सकलचमससंबन्धः होतुः
समाख्यया प्रतीयते । न च समाख्यातः प्राप्तिः । किन्तु <b>वचनात्</b> । ननु वचनमपि
समाख्यानुपपत्तेः कल्प्यमानं यथा समाख्यानमेव सकलविषयं कल्प्यते तत्राह---<b>कल्प्यं तत्</b>
अभिषुत्यहुत्वा इत्यनेन वचनान्तराविरोधेन वचनं कल्प्यते कल्प्यत्वात् । तेनैकदेशद्वारेण
सकलसंबन्धसमाख्योपपत्तिः ।</p>
<p><b>एकपात्रे क्रमादध्वर्युः । स्थितं चमसिनोऽभिषोतारोहोतारश्च भक्षयन्तीति ।
अत्रेदानीं कः प्रथमं भक्षयेदिति विचार्यते</b> । अनेन अवान्तरमसङ्गतिमाह । पूर्वपक्षमाह
<b>अध्वर्युः प्रथमं भक्षयति हस्तगतत्वात् यस्य हस्ते स जयतीति न्यायात्</b> । यस्य हि हस्ते
<note>(1) P. 1010</note>
﻿<pb n="r870"/>
द्रव्यमस्ति स तावत् सन्निहितं भक्षयति पश्चादितरे इति । <b>ननु वषट‍्कर्तुः प्रथमभक्ष इति
वचनात् कथमध्वर्योर्भक्षः</b> । न वचनप्रतिपक्षो न्याय्य इति भावः । उत्तरं---<b>भक्षमात्र-
विधानादपि वषट‍्कर्तुरेव प्रथमं भक्ष इति मन्वानस्य पुनरिदमधिकरणम्</b> । अस्यार्थः
---यद्यपि वचनं भक्षमात्रं विदधाति तथापि न्यायत एव प्राथम्यं लभ्यते इति मन्वानस्य
नेदमधिकरणमारभ्यत इति । प्राथम्यविधानमङ्गीकृत्यायं विचार इति यावत् । <b>प्रदर्शितं
च प्राथम्याद्वषट‍्कारस्येति</b> कृत्वाचिन्तयेदमधिकरणमारब्धमिति । दर्शितं चेदं प्राथम्यं
वषट्‍कारस्य; तन्निमित्तं भक्षणमपि प्रथममेव युक्तमिति । अनेन न्यायाभिधानात् । अन्यथा
न्यायाभिधानं अकिञ्चित्करं स्यात् । ननु वचनोपन्यासस्तर्हिं नोपपद्यते तत्राह---<b>वचनाच्चेत्युप-
संहृतम्</b> । कृत्वाचिन्तोद्धाटनमिदमित्यर्थः ।</p>
<p><b>वचनादनुज्ञातभक्षणम् । किमनुज्ञातेन भक्षयितव्यं उताननुज्ञातेनेति प्राप्ति---
दर्शनार्थमिदमधिकरणम्</b> । अनुज्ञानप्राप्तिं वाचनिर्की प्रदर्शयितुं उत्तरचिन्तार्थमिदमधि-
करणम् । <b>असति वचनेऽनियमः । वचनात्‍तु नियम</b> एवानुज्ञापनस्य । <b>नियमे</b>
<note>(1) 1011</note>
﻿<pb n="r871"/>
<b>सति किं लौकिकेन शब्देनानुज्ञापनं उत वैदिकेनेति चिन्ता</b> । मन्त्राम्नानात् <b>वैदिकेन</b>
मन्त्रेणानुज्ञापनमिति <b>नियमः</b> । <b>इदमपि मन्त्रप्राप्तिदर्शनार्थमेव</b> । एतच्चाधिकरणद्वयं उत्तर-
चिन्ताशेषभूतमेव । अत एव पूर्वाधिकरणं लिखित्वा न पुनः सूत्रं लिखितम् ।</p>
<p><b>तत्रार्थात् प्रतिवचनम्</b> । <b>इदानीं प्रतिवचने सन्देहः किं मन्त्रेण प्रतिवचनं उत
लौकिकेन शब्देनेति</b> । अनेन सन्देहमनुभाषते आक्षेप्‍तुम् । पूर्वपक्षाभावेनाक्षेपमाह
---<b>कथं पुनः उपहूत इति मन्त्राम्‍नाने सति सन्देहः</b> । प्रतिवचनसमर्थस्यास्य2 <b>मन्त्रस्य</b>
लिङ्गेन विनियुक्तत्वात् अनेनैव मन्त्रेण प्रतिवचनं युक्तमित्यर्थः । समाधत्ते---<b>उपह्वयस्वेत्यस्यैव
शेषं मन्वानस्य</b> सन्देहः । अनुज्ञापनार्थमन्त्रशेषभूतत्वात् अनुज्ञापनार्थ एवेति । कुतः ?
न हि <b>अनुज्ञापनात् पूर्वपठितं प्रतिवचनसमर्थमपि प्रतिवचनायालं भवतीत्यभिप्रायः</b> ।
यत्त्वनुज्ञापनात्पूर्वपठितं तत् पूर्वं प्रयोक्तव्यम् । न चानुज्ञापने अकृते अनुज्ञानं प्रयुज्यत
इत्यर्थात् अनुज्ञापनार्थ एवायं मन्त्रः इति । <b>राद्धान्तवादी तु पूर्वतैवात्र बाध्यत इति
राद्धान्तितवान्</b> । अस्यार्थः---यथाविनियोगं क्रम इति लिङ्गात विनियोगे स्थिते पूर्वतैव
मन्त्रप्रयोगस्य बाध्यते न पुनर्लिङ्गविनियोग इति ।</p>
<note>(1) P.1012</note> <note>(2) G. समर्थत्वादस्य</note>
﻿<pb n="r872"/>
<p><b>तदेकपात्राणां समवायात्</b> । <b>स्थिते ह्यनुज्ञापने प्रतिवचने च किमेकपात्राणा-
मेवेदमनुज्ञापनं</b> प्रतिवचनं च <b>उताविशेषेणेति</b> चिन्ता । अनेनावान्तरसङ्गतिमाह ।
अविधानादविशेषं <b>मन्यते पूर्वपक्षवादी</b> । नात्र एकपात्रे भिन्नपात्रे वेति विशेषः श्रूयते ।
तस्मात् सर्वत्रेति । <b>दृष्टार्थतया तु राद्धान्तः</b> । एकपात्रेऽनुज्ञापनं प्रतिवचनं च दृष्टार्थं
नान्यत्रेति तत्रैव भवति । दृष्टकार्ये कार्यान्तरकल्पनाया असंभवात् ।</p>
<p><b>याज्यापनयेनापनीती भक्षः</b> । <b>याज्यामात्रापनयं मन्वानस्य पूर्वपक्षवादिनो
होतुरेव भक्ष इत्यभिप्रायः</b> । <q>‘स्वयं वा निषद्य यजति’</q> इत्यनेन होतुस्सकाशाद्याज्यामात्र-
मेवापनीतं न पुनर्वषट‍्कारः । तेन वषट‍्करणनिमित्तो भक्षो होतुरेव । अत्र चोदयति
---<b>किमनवानश्रुतिः निषद्य यजति इति वचनं</b> भवान्न <b>पश्यति</b> । यो हि पश्यति स
कथमेवं ब्रूयात् । अनवानता यष्टव्यं इत्यविच्छेदकता होतृव्यापारे होमयागयोरुपदिश्यते ।
तत्र यजमानेनापि होतृव्यापारं कुर्वाणेनाविच्छेदोऽङ्गीकरणीयः । तत्र यदि यजमानो
याज्यामात्रमेव कुर्यात् वषट‍्कारं तु होतैव कुर्यात् तदाऽवान्याद्यजमानः तदा याज्यामात्रेण
वषट‍्काररहितेन यागानुपपत्तेः कथं याज्यामात्रप्रयोगे यजमानेनेष्टं स्यादिति भावः ।
<b>न न पश्यति</b>, पश्यत्येव । <b>किन्तु याज्यामात्रे</b> । <b>एवं द्वयमप्येतदुपपद्यत</b>
<note>(1)P. 1012</note> <note>(2) P. 1013</note>
﻿<pb n="r873"/>
<b>एवेत्यभिप्रायः</b> । याज्याप्रयोग एवेदमनवानं अविच्छेदात्मकं घटते तथा याज्याया अपि
यागनिष्पत्त्यर्थत्वात् तदुच्चारणेपि भवत्येव यागं प्रति कर्तृतेति अनवानयागकर्तृत्वरूपद्वयं याज्या-
प्रयोगमात्रेप्युपपद्यत इति न वषट्‍कारापनये किञ्चित्प्रमाणमस्ति । एतदेव विवृणोति---<b>याज्याभि-
धानेऽपि यजेः कर्तृत्वमुपपद्यत एवेत्यर्थः</b> । <b>राद्धान्तवादी तु मन्यते---सत्यमुपपन्नम्</b> ।
<b>न पुनः वषट‍्कारापनये हि किञ्चित्प्रमाणमस्ति इति सवषट‍्कारमेव याज्याप्रयोगमात्रेप्यु-
पपद्यते इति व्यापारमङ्गीकृत्य कर्तृत्वं युक्तमिति</b> । अस्यार्थः---यत्रैव होता प्राप्तः
तत्रैव यजमानोऽपि नियुज्यते सवषट‍्कारे च होता प्राप्तः इति, सवषट्‍्कार एव याज्याव्यापारे
च होता प्राप्त इति सवषट‍्कार एव याज्याव्यापारे यजमानविनियोग इति न वषट‍्कारापनयने
किञ्चित्प्रमाणमस्ति । ततश्चापनीते वषट‍्कारे नास्ति होतुः वषट‍्कारनिमित्तो भक्षः इति ।
<b>यत्‍तु प्रवरो नापनीयत इति तदत्रौपदेशिकत्वात् यथा प्रवरो नापनीयते
तथा दर्शितम्</b> । अस्यार्थः---प्रवरस्तावदौपदेशिकः स यत्रैव सगुणः कर्तुं शक्यते
तत्रैव कर्तव्यः होतरि चासौ सगुणः कर्तुं शक्यः, न यजमाने भ्रष्टावसरत्वात् ।
विकृतौ हि बाधात् विगुणमपि क्रियते न पुनः प्रकृताविति दर्शितं भाष्ये ।</p>
<p><b>फलचमसो नैमित्तिको भक्षविकारः</b> । <b>फलचमसः इज्याविकारः उत भक्षविकार
इत्यस्मिन् संशये ब्रूमः</b> । <b>नैवात्र संशयः यस्मात् तमस्मै भक्षं प्रयच्छेत् इति भक्षसंब</b>-
<note>(1) P. 1016</note>
﻿<pb n="r874"/>
<b>न्धित्वेन विधानात् भक्षे सोमं विकरोति न यागे</b> यत्रैव हि श्रूयते तत्रैव विधीयमानः
तत्साधानभूतमेव निवर्तयति । कारकं हि भक्षे फलचमसः श्रूयते न यागे तमस्मै भक्षं
कुर्यादिति श्रवणात् न तेन यजेतेति । एवं तावत् यागसंबन्धित्वेनाश्रवणादुक्तम् ।
इदानीं सत्यपि संबन्धश्रवणे अशक्यतामाह---<b>न चेज्याविकारश्शक्यते वक्‍तुम् उत्पत्ति-
शिष्टत्वात् सोमस्य</b> । सोमेन येजेतत्युत्पत्तावेव यागः सोमान्वितः प्रतीतो नान्यान्वितं
प्रत्येतुं शक्यते । <b>विधीयमाने च</b> द्रव्यान्तरे <q>‘गुणश्चापूर्वसंयोग’</q> इत्यनेन न्यायेन
---<b>कर्मान्तरत्वापत्तिः</b> । <b>ततश्च भक्षविकारोऽपि न स्यात् दूरेणेज्याविकारः</b> । <b>अत्रा-
भिधीयते---नेज्याविकारमन्तरेण भक्षं विकर्तुं समर्थः फलचमसः</b> । <b>कुतः</b> ? <b>इज्या-
शेषस्य हि सोमस्य भक्षः</b> । <b>न चाशेषभूते भक्ष्यमाणे स विकृतो भवति</b> । अस्यार्थः
---यदि सोमेनैव यागः तदा न शक्यते यागशेषप्रतिपत्तिभूतभक्षविकारितापि फलचमसस्य
वक्‍तुम् । यदि हि सोमेनेज्यते स एव भक्षयितव्यः । न च फलचमसेन तस्य भक्षणं
निवारयितुं शक्यते । नह्यन्यस्मिन् प्रतिपादिते अन्यत्प्रतिपादितं भवति । <b>तस्मात्</b>
प्रतिपत्तिभूतभक्षसंबन्धानुपपत्तेः <b>इज्याशेषतैव फलचमसस्यापि मन्तव्या</b> । श्रुतभक्षसंबन्ध---
सिद्ध‍यर्थं अश्रुतमपि यागसंबन्धित्वं कल्पयितव्यम् । <b>ननु चोत्पत्तिशिष्टत्वात् सोमस्य यागे
विधानं न संभवतीत्युक्तम्</b> । परिहरति---<b>यागानुवादेन विधाने हि अप्रत्यभिज्ञान</b>-
﻿<pb n="r875"/>
<b>मुक्तम् न पुनः कार्येणापि संगन्धे</b> । अस्यार्थः---यदि यजिशब्देन यागमनूद्य फलचमसो
विधीयते तदा गुणाद्भिन्नं यागान्तरं स्यात् । यदा तु कार्येणायं संबन्धः तदा नास्ति भेदः
तद्यागसंबन्धिभक्षसंबन्धेन हि यागानुप्रवेशेऽङ्गीक्रियमाणे न यागान्तरशङ्कापि भवतीति ।
कार्यतश्चायं संबन्धः भक्षं कुर्यादिति श्रूयते । यथा भक्षो भवति तथा कर्तव्यम् । यदि
चासौ यागशेषो भवति तदा भक्षो भवतीति---<b>कार्यत एवायं संबन्धः</b> । <b>ननु च भाष्यकारेण
यागसंबन्धाभावं चोदयित्वा याजयेदिति संबन्ध उक्तः</b> । तेन यागानुवादेन फलचमस-
संबन्ध उक्तो भाष्यकारेण न कार्यतः । समाधत्ते---<b>यागान्वयप्रदर्शनार्थं तदुक्‍तं न पुनः
अनूद्य विधानायेत्यदोषः</b> । उपक्रमो यागश्रवणात् यागसंबन्ध्येव भक्षणमिदम् । तेन
तद्योगे नास्ति यागसंबन्ध इति प्रदर्शितम् । न पुनर्यागानुवादेन द्रव्यविधिरिति ।
<b>भक्षं कुर्यादिनि चोपसंहार इममेवार्थं</b> भक्षसंबन्धद्वारेण यागसंबन्धिरूपं <b>प्रकटीकरोति</b> ।
<b>तस्मादिज्याविकारः फलचमस इति सिद्धम्</b> । <b>गुणविधानानि च प्रदर्शितानि</b>
दर्भतरुणकादिगुणविधयश्च प्रदर्शिताः ।</p>
<p><b>अनुप्रसर्पिषु सामान्यात्</b> । <b>दश दश एकैकं चमसमनुप्रसर्पन्ती’ति विधानात्
शत ब्राह्मणाः सोमान् भक्षयन्तीति अनुवादं मन्वानस्य नाभक्षो राजेति पूर्वः पक्षः</b> ।
<note>(1) 1021</note>
﻿<pb n="r876"/>
राजसूये राज्ञोऽधिकारात् यजमानचमसे प्राप्ते राज्ञो एव न स्यात् यदि शतं ब्राह्मणाः सोमान्
भक्षयन्तीति विधिः स्यात् ब्राह्मणविधौ अब्राह्मणस्य राज्ञो निवृत्तिर्भवेति । यदा दश दश एकैकं
चमसमनुप्रसर्पन्तीत्येव विधिः तदा सङ्कलननिबन्धना च शतसङ्ख्याऽनूद्यते शत ब्राह्मणा इति
ब्राह्मणशब्दश्च ब्राह्मणेषु भूयस्त्वेन लक्षणया वर्तते तदा राज्ञोऽपि युक्त इति । अनुवादश्चायं
युक्तः अन्यथा चोदकप्राप्तभक्षानुवादेन अनेकगुणविधानाद्वाक्यभेदः स्यात् इति पूर्वः पक्षः ।
<b>राद्धान्तस्तु सत्यमेव यद्यनुवादः स्यात्</b> । <b>न चानुवृत्ते1 राजनि अनुवादश्शक्यते
वक्‍तुम् अयथार्थानुवादप्रसङ्गात्</b> । न चेति चशब्दः तुशब्दस्यार्थे । यद्यनुवादः
स्यात् तदा स्यादेव राज्ञोऽपि भक्षः नत्वयमनुवादः । 2राजन्यानिवृत्तौ ब्राह्मणशब्दस्य
अयथार्थानुवादप्रसङ्गात् । विधौ तु नायथार्थता। तस्माद्विधिरेवायं शतं ब्राह्मणा इति। <b>ननु चानु-
वादे अयथार्थानुवादत्वमदोषः भूयस्त्वेन लक्षणा भविष्यति</b> । अनुवादे यथाप्राप्तमनूद्यत इति
ब्राह्मणाब्राह्मणाः यथा प्राप्ताः तथा तेषामनुवादो लक्षणयेति । उत्तरं-<b>सत्यं यद्येकान्ततोऽनुवादः</b> ।
<b>इह तु विधेयताप्युपपद्यत एवेति नायथार्थत्वमाश्रयितुं शक्यते</b> । <b>तस्मात् द्वयमप्येतद्विधीयते
---शतं ब्राह्मणाः दश दश एकैकं चसमं इति च</b> । <b>ननु च <q>‘समं स्यादश्रुतत्वात्’</q> इति
न्यायेन</b> शते विभज्यमाने एकैकत्र दशदशप्राप्तेः दश दश एकैकं चमसमनुप्रसर्पन्तीत्यनु-
वादः । कथं अयं विधिरुक्तः इति चोद्यमात्रं न तु पूर्वपक्षः । यस्मादनुवादत्वेपि
<note>(1) अनिवृत्ते</note> <note>(2) राजन्यनिवृत्तौ</note>
﻿<pb n="r877"/>
यथार्थानुवादतया अयमेवानुवादो युक्तः न पुनः शतं ब्राह्मणा इति अयथार्थप्रसङ्गात् । तस्मात्
चोद्यमात्रमेवेदम् । परिहरति---<b>न एकैकत्र शतप्राप्तेः प्रत्युद्देशं वाक्यसमाप्तेः</b> । एकै-
कत्र चमसे शतं स्यात् तन्माभूदिति दशसङ्ख्या विधीयते । अधिकरणार्थमुपसंहरति
---<b>तस्मादभक्षो राजा ब्राह्मणविधानादिति</b> । <b>यत्पुनरत्र शतं ब्राह्मणास्सोमान् इत्यनेकार्थ-
विधानं मन्यते तदयुक्तं यस्मात् कर्मान्तरविधानेनापि प्राकृतकार्यार्थतां दशमे वक्ष्यामः</b> ।
अस्यार्थः---भक्षान्तरमेवेदं अनेकगुणविशिष्टं विधीयतां तथा दृष्टार्थतया प्राकृतभक्षणं
निवर्तयिष्यतीति । एतच्चाभ्युपगममात्रम् कर्मान्तरविधानेनापीत्यपिशब्देन प्रकटीकृतम् ।
परमार्थतस्तु दशदश एकैकं इति विधिः तत्पूर्वकं शतं ब्राह्मण इति ब्राह्मणमात्रविधिः शत-
मित्येतदनुवाद इति सर्वं समञ्जसम् ।</p>
<trailer>इति श्रीऋजुविमलायां तृतीयाध्यायस्य
पञ्चमः पादः</trailer>
﻿<pb n="r878"/>
</section>
<section>
<head>अथ तृतीयाध्यायस्य षष्ठः पादः</head>
<p><b>सर्वार्थमप्रकरणात्</b> । <b>किं पुनरत्रकारणं पक्षद्वयोपन्यासस्य</b> ? <b>कस्य 1पक्ष-
द्वयोपन्यासस्य</b> ? उत्तरं---<b>चोदकादनारभ्य विधिर्बलीयान् सामान्यतो दृष्टत्वाच्चेति
प्रथमस्य तावत्पक्षस्य</b> चोदकादनारभ्यविधिर्बलीयानित्यस्य <b>इदं प्रयोजनम्</b> यत्पूर्वपक्ष-
समर्थनम् । कथं ? तत्राह---<b>नैवात्र द्विरुक्तता विद्यते प्रकृतिविकृत्योः स्रुक्संभवात्</b> ।
अस्यार्थः---यदि विकृत्यर्थत्वे अनारभ्यविधेः द्विरुक्ततालक्षणो दोषः स्यात् तदा स्यादेव
केवलप्रकृत्यर्थता । यावता नैव विकृत्यर्थत्वेपि द्विरुक्ततादोषः किन्तु प्रकृतावुपदेशाप्राप्तां
विकृतावपि चोदकप्राप्तां स्रुचमुद्दिश्य पर्णता विधीयते । तेनासावुभयत्रौपदेशिकीति । अतो
विकृतावपि पुनश्चोदकतो न प्राप्‍नोत्येव । चोदकप्राप्तेरुत्तरकालभावित्वात् । <b>एतदुक्‍तं/?/
भवति</b> । अनारभ्य विधिं वर्जयित्वैव तावत् प्रकृतावारभ्य विहितानेव पदार्थान् गृहीत्वा
उपकारः कथ्यते । तदुत्तरकालं च विकृतिष्वतिदेशः; एवं प्रकृतिविकृतिषु स्रुचां
प्राप्तानां समानविधानेन अनारभ्य विधिना पर्णमयीत्वादिकं विधीयत इति । द्वितीयपक्षोपन्यास-
समर्थनमाह---<b>एवं तर्हि सामान्यतोदर्शनेन प्रकृत्यर्थतेत्यपरस्य पक्षस्योपन्यासः प्राय</b>-
<note>(1) P. 1025</note> <note>(2) G. पक्षद्वयस्य</note>
﻿<pb n="r879"/>
<b>दर्शनवत्</b> । यदि स्रुक्संभवात् प्रकृतिविकृत्योरविशेषः एवं तर्हि तथा प्रायदर्शनेन निर्णयः
तथाऽत्रापि सामान्यतो दृष्टेन संभवति प्रकृत्यर्थतानिश्चयः । प्रकृतौ संक्षेपविस्तारोपदेशः ।
अयमपि संक्षेपविस्तार एवेति प्रकृत्यर्थता प्रतिभातीत्ययं <b>तावत् अनन्तरपक्षो</b> राद्धान्ता-
भासरूपो <b>निराक्रियते</b> । <b>1न सामान्यतो दृष्टं शब्दार्थावगतौ हेतुः</b> । अयमाशयः---वैदिकं
हि शेषत्वम् । न च तत्र सामान्यतो दृष्टस्यानुमानस्यावसरः । सिद्धार्थविषयत्वात्
प्रत्यक्षादीनां न कार्यस्वरूपे शक्तिः । प्रायदर्शनं तु शब्दार्थावगतौ हेतुर्भवत्येव शब्द-
प्रमाणशेषत्वेन लोके दृष्टत्वात् । तेन शब्द एव विशेषविषये प्रायदशनेनोपस्यायते । न
पुनश्चानुमानवत् स्वतन्त्रः प्रमाणम् । तच्च प्रायदर्शनमपीह नास्ति । विकृतावपि तथा
विधोपदेशदर्शनात् । तदाह---<b>नापि प्रायदर्शनं प्रकृताविव विकृतावपि संक्षेपविस्तारो-
पदेशदर्शनात्</b> । <b>इदानीमपरस्य पक्षस्य निरसनं चोदकापेक्षश्चेदनारभ्य विधिः प्रकृतौ
पूर्वमुपदेशोऽपेक्षणीयः उपदेशापेक्षत्वादतिदेशस्य</b> । अस्यार्थः---विकृतौ स्रुक्संभवार्थं
चोदकापेक्षश्चेत् अनारभ्यविधिः तर्हि पूर्वं प्रकृतावुपदेशोऽपेक्षणीयः । कुतः ? उपदेशापेक्ष-
त्वादतिदेशस्य । उपदेशबलेन हि प्रकृतौ क्‍लृप्ते उपकारे तन्मुखेन विकृतावतिदेशः पदार्थानां
भवति । तेन उपदेशसमाप्‍त्यर्थं प्रकृतौ तावदनारभ्यविधिः निविशते इत्यङ्गीकरणीयम् ।
न चानारभ्यविधिनिरपेक्षैव प्रकृतावुपकारकल्पना, सकलाङ्गसंपाद्यत्वादितिकर्तव्यतायाः ।
<b>उपदेशेन चेत् प्रकृतावुपसंहृतः</b> स्वार्थत्वेन <b>गृहीतोऽनारभ्यविधिः</b> तदा विकृतौ
प्रवेशार्थं स्रुक्प्राप्तये <b>नातिदेशमपेक्षते</b> । विकृतावपि चोदकप्राप्तां स्रुचमपेक्ष्य न पर्णमयीत्वा-
<note>(1) G. स</note>
﻿<pb n="r880"/>
दिकं विधत्त इति यावत् । कुतः ? <b>कार्यत एव विकृतौ प्राप्तत्वात्</b> पर्णतादीनाम् ।
न च प्राप्ते पुनर्विधेरवकाशोऽस्ति । <b>अतो द्विरुक्‍तेरसंभवात् अद्विरुक्तत्वादिति स्थितः</b>
सूत्रोक्तो हेतुः । अत्र भाष्याकारेण यागेनेतिकर्तव्यता संबध्यत इत्युक्तम् कस्तस्योपयोग
इत्यत्राह---<b>यस्तु यागसंबन्धोपन्यासः असाववश्यंभावी चोदक इति दर्शयितुम्</b> । <b>अवश्यं-
भावित्वे चाद्विरुक्तत्वस्य सिद्धिरुक्ता</b> । अस्यार्थः---अद्विरुक्तत्वलक्षणहेतुसमर्थनार्थं अवश्यं
भावितां चोदकस्य दर्शयितुं यागसंबन्धः इतिकर्तव्यताया उपन्यस्तः । यदि हि याग-
निराकाङ्क्षा वैकृता भवेयुः तदा चोदको न भवेति चोदकाभावे च पर्णता न प्राप्नोति इति सा
विधीयते । यदा तु यागेनेतिकर्तव्यता संबध्यते न पात्रैः तदा यद्यपि च पात्राण्यनारभ्य-
विधिनैव निराकाङ्क्षीभवन्ति तथापि यागस्याकाङ्क्षाऽस्तीत्यवश्यं चोदक उत्पादयितव्यः । स
चेदुत्पादयितव्यः तर्हि पर्णतापि प्राप्ता । न च प्राप्तापि सा बाधितुं शक्यते इति स्थितः
द्विरुक्‍तेरसंभवः सिद्धान्तहेतुः ।</p>
<p><b>प्रकरणाविशेषात्तु विकृतौ विरोधि स्यात्</b> । पूर्वपक्षमाह---<b>ननु चानारभ्याधीतं
साप्तदश्यं यच्च प्रकरणाधीतं पाञ्चदश्यं उभयमपि</b> श्रुत्यैव <b>सामिधेनीसंबन्धितया</b>
<note>(1) 1029</note> <note>(2) P. 1029</note>
﻿<pb n="r881"/>
<b>चोद्यते विनियुज्यते</b> । <b>कोऽयं प्रकरणोपन्यासः</b> ? एकग्रन्थेनाह--<b>नैवात्र
प्रकरणं विनियोजकं येन प्रकरणविधिर्बलीयान्</b> । अस्यार्थः---सप्तदश सामिधेनी-
रनुब्रूयादिति यदनारभ्याधीतं साप्तदश्यं च <q>‘पञ्चदशसामिधेनीरनुब्रूयात्’</q> इति
प्रकरणाधीतं पाञ्चदश्यं उभयमपि श्रुत्यैव सामिधेनीसंबन्धितया चोद्यते, विनियुज्यते न
प्रकरणेनेति । यदि प्रकरणेन विनियोगः स्यात् तदा यत्प्रकरणाधीतं तदेव विनियुज्यते
नान्यत् । न चात्र प्रकरणं विनियोजकम् । अत उभयोरपि विनियोग इति । आशङ्कयति
---<b>अथायमभिप्रायः प्रकरणसव्यपेक्षा एव श्रुत्यादयः विनियोजका इति</b> सप्तमाद्ये स्था-
स्यति । तेन यस्यैव प्रकरणपाठः तस्यैव श्रुत्यादिविनियोगो नान्यस्येति । दूषयति---
<b>सत्यं ग्राहकलक्षणप्रकरणसव्यपेक्षाः न तु विनियोजकमपेक्षन्ते</b> । <b>ग्राहकस्य सव्य-
पेक्षा च अनारभ्यविधेरपि तुल्यैव</b> । पाञ्चदश्यमपि सामिधेनीसंबन्धमुखेनैव गृह्यते
सामिधेनीसंबन्धश्च अनारभ्यधीतस्यापि तुल्य इति द्वयोः ग्राहकग्रहणाविशेषात् । <b>अतोऽत्रापि
द्विरुक्‍तेरसंभवात् प्रकृतादेव साप्तदश्यमिति युक्तम्</b> । राद्धान्तमाह---<b>अस्त्यत्र विशेष
प्रकृतत्वे हि पाञ्चदश्यस्य ग्राहकप्रत्यभिज्ञानं संभवति अव्यवायात्, अनारभ्यविधे
कार्यतो ग्राहकावमर्शः</b> । अस्यार्थः---यत्किल साधिकारग्राहकावस्थानियोगसन्निधौ श्रूयते
तत्तदर्थमिति श्रुत्यैवावगम्यते । यत्‍तु पुनः दूरे श्रूयते तस्य तदीयपदार्थसंबन्धकर्तव्यता
﻿<pb n="r882"/>
न्यथानुपपत्त्या तद‍्ग्राहकसंबन्धः । तेन यदेव शीघ्रं गृहीतं तदेव शीघ्रं विनियुज्यते
विनियोगसामग्रीशौघ्रयात् । यत्पुनर्विलन्बितं तत्प्रतिपक्षाक्रान्तत्वात् शेषिणो न तत्र निविशत
इत्यन्यत्र विनियुज्यते । तदाह---<b>एवं च सति न क्लृप्‍ते</b> पाञ्चदश्ये प्रतिपक्षे <b>संभवति</b>
साप्तदश्य<b>कल्पना संभवति इति न प्रकृतौ निवेशः</b> । <b>प्रतिपत्त्यनुरोधिनी हि कल्पना न
प्रतिपन्नोपमर्दिनी</b> । तस्माद्विकृतौ साप्तदश्यमिति युक्तम् । इहाधिकरणे एतद्व‍युत्पाद्यते
किं पदार्थसंबन्धमुखेन प्रकृतमङ्गं गृह्यते उत सन्निधानमात्रेणेति । तत्र पदार्थसंबन्धमुखेन ग्रहणं
पूर्वपक्षवादी मन्यते । अन्यथा द्वादशोपसत्ताया अपि ज्योतिष्टोमग्राह्यत्वोपपत्तेः । राद्धान्तवादी तु
सन्निधानमात्रेण ग्रहणमाह । द्वादशोपसत्तायास्तु बलीयसा विनियोगसन्निधानेन नियोगसन्निधेर्बा-
धितत्वात् न ज्योतिष्टोमेन ग्रहणम् । न च सन्निधानमात्रेण ग्रहणेऽतिप्रसङ्गः सन्निधानस्यैव
सर्वथा भावादिति ।</p>
<p><b>नैमित्तिकं तु प्रकृतौ</b> । <b>कथं पुनरत्र पूर्वपक्षाशङ्का</b> ? । अयमाशयः---यथा
प्रकृतौ चमसः श्रूयते तथा विकृतावप्यतिदिश्यते तेनोभयत्र क्रत्वर्थाविरोधात् केन विशेषेण
विकृतौ निवेश आशङ्क्यते ? उत्तरं---<b>इत्थमाशङ्का</b> । <b>क्रत्वर्थे बाध्यमाने उपदेशः
पीडितो भवति</b> । <b>न चोपदेशादृते साद‍्गुण्यावगतिर्भवति</b> । यथोपदेशं कार्यं प्रकृतौ
<note>(1) P. 1032</note>
﻿<pb n="r883"/>
तेन यदि चमसो बाध्येत प्रकृतौ क्रतोर्वैगुण्यं स्यात् <b>विकृतौ पुनः कार्यत एव साद‍्गुण्यावगति-
र्भवति इत्येककार्यत्वात् पुरुषार्थेनाषि क्रतोः साद‍्गुण्यं शक्यते वक्‍तुम् कार्यविशेषात्</b>
कार्यतो हि विकृतौ पदार्थाः प्राप्यन्ते । तत्र पुरुषार्थेनाप्येकार्थकारिणा कार्यं यदि
निर्वर्तितं भवति तदा नास्त्येव वैगुण्यावगतिः पदार्थप्रधानभावत्वात् । तस्मात् पुरुषार्थानां
<b>परं विकृतौ निवेशः</b> । <b>सत्यमेवं यदि प्रकृतावपि कार्यविशेषो न स्यात्</b> । <b>इह तु दृष्टार्थत्वा-
दुपदेशस्य</b> चमसादीनां <b>तुल्यः कार्यविशेषः</b> । तेन पुरुषार्थेन कृते कार्ये चमसो बाध्यते
बाधिते चाननुष्ठीयमाने क्रतोर्वैगुण्यं नास्ति । ननु केन विशेषेण गोदोहनेन चमसो बाध्यते ।
काम्यत्वादिति चेत् का तर्हि वार्ता फलचमसे तस्माद्वक्‍तव्यं फलचमसे । <b>तदुच्यते</b> ।
फलचमसे <b>विशेषावगमाच्च सामान्यतो बलीयस्त्वं विशेषोपदेशस्य</b> पदादिवदेव,
विशेषभूतपशुकामराजन्यादिविषयस्य विशेषोपदेशस्य सामान्यभूतदर्शपूर्णमासज्योतिष्टोमाधिकृत-
मात्रविषयात् सामान्यत उपदेशात् आहवनीयोपदेशादिवत् वलीयस्त्वमिति <b>प्रकृतावेव निवेशो</b>
नैमित्तिकानामिति ।</p>
<p><b>इष्ट‍यर्थमग्न्याधेयं प्रकरणात्</b> । अत्र भाष्यकारः इष्ट‍यर्थमाधानं प्रकरणादिति
पूर्वपक्षयति । तदाक्षिपति---<b>कथं पुनरत्रेष्टेः प्रकरणं</b> ? <b>इष्टेरपि हि नैवाधिकारश्रुतिरस्ति</b> ।
<note>(1) 1037</note>
﻿<pb n="r884"/>
<b>आधानस्यैव हि साधिकारस्य विधेः प्रकरणम्</b> । तदुक्‍तं---<q>“आकाङ्क्षाद्वयस्य तत्प्रसृतेः”</q>
इति । न च पवमानेष्टेरधिकारश्रुतिरिति । <b>तस्मान्नेष्टेः प्रकरणमिति शक्यते वक्‍तुम्</b> ।
एवमाक्षिप्‍ते सति एकदेशी समाधातारं पृच्छति---<b>कथं तर्हि पूर्वपक्षः</b> ? इति । समाधाता
एकदेशिनमेव परिहासेन पृच्छति---<b>भवतो वा कोऽभिप्रायः</b> इति । एकदेश्याह
---<b>न किञ्चित् प्रतिभाति</b> । परमसमाधाता आह---<b>अत्राभिधीयते द्वयमप्येतदुहारणम्</b> ।
<b>किमाधानं प्रधानं उतेष्टिरिति</b> । अस्यार्थः द्वयमप्येकत्तावत् अग्न्यर्थं न भवति । तथा
हि---विनियुक्ता अग्नयः द्वयस्य शेषिणः अविनियुक्ता वा ? विनियुक्ताग्न्यर्थत्वे पर्णतादि-
वत्कत्वङ्गत्वप्रसङ्गः । अविनियुक्तास्तु कार्यशून्याः सक्‍तुवन्न शेषितामर्हन्ति इति स्थिते
अधिकारः कल्पयितव्यः । तत्र किं पवमानेष्टिष्वधिकारः कल्प्यतां ता एव प्रधानं भवन्तु,
यदि वा आधाने अधिकारकल्पना तदेव प्रधानमिति द्वयमप्येतदाधानपवमानेष्टिरूपमुदाहरण-
मिति । तत्र <b>द्वयोः प्राधान्यमयुक्तमिति मन्वानस्य इष्टेश्चाङ्गबाहुल्यात् प्राधान्यारोपेण
पूर्वः पक्षः</b> । भूयस्त्वेनोभयश्रुतिरित्यनेन न्यायेन अङ्गबाहुल्यात् प्राधान्यं कल्पयित्वा तदङ्ग-
माधानमिति युक्तम् । परमार्थतस्तु अग्न्यर्थता द्वयोर्नास्तीति पूर्वः पक्षः । <b>राद्धान्तस्तु
द्वयोरप्यधिकाराभावात्</b> । <b>अग्न्यर्थतया च विनियोगोपपत्तेः द्वयोरग्न्यर्थत्वम्</b> ।
यद्यपि भूतो विनियोगो नास्ति तथापि भाविनापि 1विनियोगेन अग्‍नीनां शेषित्वोपपत्तेः अग्न्यर्थ-
मेवेदं द्वयमिति । <b>तथा च लिङ्गदर्शनम्</b> इति ।</p>
<note>(1) G. नियोगेन</note>
﻿<pb n="r885"/>
<p><b>तत्प्रकृत्यर्थं यथान्ये</b> । स्थिते ह्यग्न्यर्थत्वे <b>किमिदानीं प्रकृत्यर्थमाधानं उत सर्वार्थ-
मिति</b> । अनेन भाष्यकारीयसंशयोऽनुभाषितः । अत्र कारणभूतं संशयमाह---<b>एतदुक्तं
भवति---किं क्रत्वर्थानामाधानं उत आहितानामग्नीनां क्रत्वर्थतेति</b> । यदि क्रत्वर्थाना-
मग्नीनां आधानं तदा पर्णातादिवत् क्रतोरङ्गम् । ततश्च तद्वदेव प्रकृत्यर्थताऽस्य स्यात् ।
अथ तु आहितानामग्नीनां क्रत्वर्थता तदि स्वतन्त्राग्नीसंबन्धात् न क्रतोरङ्गम् । तेनाहवनी-
यादिमात्रसंबन्धात् आहवनीयादीनां च सर्वक्रत्वर्थत्वात् तद्द्वारेण सर्वार्थमाधानमित्युच्यते
परमार्थतस्तु न कस्यचिदङ्गमिति । इममर्थं प्रश्नपूर्वकं प्रकटीकरोति---<b>कश्चात्र विशेषः</b> ?
<b>अयमस्ति विशेषः</b> । <b>यदि क्रत्वर्थानामाधानं तदा पर्णमयीत्ववत् प्रकृतिगामित्वमाधानविधेः</b> ।
<b>अथ त्वाहितानां क्रत्वर्थता तदा होमादिमात्रशेषतया अग्नीनां सर्वार्थमाधानमित्युच्यते</b>
पूर्वपक्षमाह---<b>किं पुनरत्र युक्तम्</b> ? एवं मन्यते---<b>पर्णतादिवत् क्रतुसंबन्धानामेवाग्नीनां
आधानमिति</b> । राद्धान्तमाह---<b>आहिताग्नेरधिकारात् आहितानां क्रत्वर्थतेति युक्तम्</b> ।
अस्यार्थः---यथाऽधिकृतेनैवावघातादि क्रियते तथा आधानम् । किन्तु आहितोग्नेः सतः
कर्मविधिष्वधिकारः नियतोपायत्वादग्‍नीनां प्रयोगकाले च कर्तुमशक्यत्वात् । अतः पुरुषेण
लोहसुवर्णादिवत् प्रयोगात् बहिरग्रयः उपार्ज्यन्ते । उपार्जिताग्नेश्च कर्मणि समर्थत्वादधिकारः ।
ततश्च प्रागधिकाराभावात् ग्राहकग्रहणासिद्धेः अग्नीनां विनियोगाभावात् न तन्मुखेन पणीतावत्
﻿<pb n="r886"/>
क्रत्वङ्गभावः । यथा वा आङिताग्नेरधिकारः तथा षष्ठे यथाविनियोगमधिकार इति
वर्णयन्तो वक्ष्यामः । यदा <b>आधानमनङ्गं तदा वसन्तादिकालविधिश्चोपपन्नतरो भवति</b> ।
इतरथा अङ्गत्वे सति <q>‘अङ्गानां मुख्यकालत्वात्’</q> इति मुख्यकालत्वे प्राप्ते ज्योतिष्ठोमे वसन्त-
विधेरनुवादः । प्रधानकाल एव प्राप्तेः दर्शपूर्णमासादिषु कालान्तरेष्वनुष्ठीयमानेषु अप्राप्ता-
धानकालविधिः । बसन्ते <b>अनुष्ठीयमानेषु</b> प्राप्ताधानकालविध्यनुवादः । न चैक एव विधिः
कदाचिदनुवादः कदाचिद्विधिरिति युक्‍तम् । वैषम्यप्रसङ्गात् । आस्मिन्मते तूपपन्नतरो
भवति । सर्वत्र स्वकालविधानात् तदङ्गकाधानविधायकत्वादिति ।</p>
<p><b>तासामग्निः</b> । <b>कथं पुनः पवमानेष्टिषु पवमानेष्टिसंस्कृता अग्नयः आशङ्क्यन्ते</b> ।
<b>या अग्‍न्यर्था इष्टयः ता अपि पवमानेष्टय एव</b> । <b>तस्मादनाशङ्कनीयमेवेदमाशङ्कितम्</b> ।
अस्यार्थः---यदेव यस्य कार्थं तदेव तस्य कारणं न भवति पवमानेष्टवश्चहवनीयादीनां
कारणम् । कथं ता एवाहनीयादीनां साध्या भवेयुः । असंभावनीयत्वादस्यार्थस्य नेयमाशङ्कोप-
पद्यते---<b>अत्रोच्यते इदमेवात्र चिन्त्यते किमयमतिदेशः प्रकृतौ यावदुपकारकं तावदतिदि-
शति उत यथाकार्यमतिदेश इति</b> । न पवमानेष्टिषु पवमानेष्टिप्राप्तिरत्र चिन्त्यते । किन्तु
<note>(1) P. 1040</note>
﻿<pb n="r887"/>
इदवात्र चिन्त्यने योऽयमतिदेशः सर्वत्र स किं यावदुपकारकं प्रकृतावङ्गमनङ्गं वा तत्र
तावदतिशति । तेनानङ्गभूतानामपि पवमानेष्टीनामतिदेशः स्यात् । अथ यथाकार्यं यावदेव
उपकारं जनयति तावदेवातिदिश्यते अङ्गं तु उपकारं जनयति न पुनः अनङ्गमपि । तेनाङ्ग-
मात्रमतिदिश्यत इति यावत् । ततश्च पवमानेष्टीनां विकृतिषु अनतिदेशः तासामनङ्गत्वात् ।
<b>तत्र पूर्वपक्षवादिनोऽभिप्रायः यावदुपकारमतिदेश इति</b> । उपकारसंबन्धं हि पदार्थजातमति-
दिश्यते । अनङ्गभूतस्यापि चोपकारकस्य उपकार(क)संबन्धोऽस्तीति तस्याप्यतिदेशो युक्त
इति । <b>राद्धान्ती पुनराह---यथाकार्यमतिदेश इति</b> । यावदुपकारजनकमङ्गभूतं तावदति-
दिश्यते । येन हि विना उपकारो न शक्यते प्रतिपत्‍तुं तदेवोपकरप्रतीपत्तौ कार्यप्रतिपत्तौ
जातिप्रतिपत्तौ व्यक्तिवत् नान्तरीयकतया प्रतीयमानं विकृतिष्वतिदिश्यते । यच्चोपकारजनकं
तेन विना उपकारो न शक्यते निरूपयितुम् । यत्‍तु उपकारकपदार्थजनकं तदुपकाराननु-
प्रविष्टिम[न]ङ्गभूतम् । तेन विनापि जनकपदार्थवर्गावच्छिन्नः शक्यत एवोपकारः प्रतिपत्‍तु-
मिति न तद्वदतिदिश्यते । <b>उपदेशे तु विपरीतम्</b> । उपदेशे हि यावदुपकारकमप्युपदेशो
भवति यथा पवमानेष्टीनां क्रतूपकारिता । अनङ्गभूता अपि पवमानेष्टयः उपदिश्यन्त एव ।
तस्मादिदमतिदेशाख्यं पदार्थप्राप्तिप्रमाणं <b>उपदेशवन्न द्रष्टव्यम्</b> । ननु मा नाम उपकारक-
मात्रमतिदिश्मताम् । तथापि1 तस्याङ्गभूतपदार्थजनकतया आक्षेपोऽस्त्येव । किमनति-
देशार्थव्युत्पादनेन । उच्यते यद्यतिदेशःस्यात् अतिदिष्टमेव पदार्थजातमङ्गमिष्यते ततश्च
विकृतिषु पवमानेष्टीनामङ्गभूतत्वात् स्वाङ्गसंस्कृतेष्वेवाग्निषु विकृतयो भवेयुः । विकृत्याहिसा
ह्यग्नयः विकृत्यपवर्गे अपवृज्येरत् । तस्मात् 2सप्रयोजनमनतिदेशव्युत्पादनम् । <b>उपदेश-
विशेषप्रदर्शनार्थं चैतत् उपदेशलक्षणे चिन्तितम्</b> । यो हि मन्यते यथाऽतिदेशे
<note>(1) G. तवापि</note> <note>(2) G. सप्रयोजनमाहातिदेश</note>
﻿<pb n="r888"/>
यावत्कार्यतिदेशः तथोपदेशेनापि यावत्कार्येणापि भवितव्यम् । ततश्चाधानपवमानेष्ट‍यु-
पदेशो नोपपद्यते । अथ यावदुपकारकमुपदेशः अतिदेशोऽपि तथा स्यादितीमामा-
शङ्कामपनेतुमुपदेशाद्विशेष उक्तः । उपदेशे यावदुपकारकमप्युपदिश्यते अतिदेशे
तु यावत्कार्यमेवेति दर्शयितुमुपदेशलक्षणे चिन्तितम् । <b>अन्यथा यद्यति</b>---
देशोपदेशविवेकास्पदमधिकरणं न स्यात् किन्तु पवमानेष्टिप्राप्‍त्यप्राप्तिविचारार्थं
स्यात् । तदा <b>अन्वारम्भणीयाधिकरणेनैव गतार्थं स्यात्</b> । तत्र हि आक्षेपतः
प्राप्तिश्चिन्तिता । इह तु सा न चिन्त्यते । किन्तु अतिदेश एवेति विशेषः । <b>अग्न्यर्थतया च
पवमानेष्टीनां</b> उपदेशान्यत्वे यत्‍नः । <b>पवमानेष्टीनामग्न्युत्पादकत्वाच्च</b> पवमानेष्टिषु
पवमानेष्टिसंस्कृतोऽग्निः न प्राप्‍नोतीति पवमानेष्टिविषयेऽनेन अभ्युच्चयेन <b>उपदेशान्यत्वे</b>
यावदुपकारप्रापकत्वे यत्‍नः कृतो भाष्यकारेण । तदर्थमेव पवमानेष्ट‍युदाहरणम् ।</p>
<p><b>तुल्यः सर्वेषाम्</b> । <b>कथं पुनरिदमधिकरणं प्रारब्धम्</b> । समाधाता आह
---<b>यथैव भाष्यकारेण</b> । आक्षेप्ता आह---<b>न तथा शक्यतेऽवगन्तुम्</b> । पृच्छति---<b>तस्मा-
दिति</b> । आक्षेप्ताऽऽह---<b>तस्मात् यदि तावदिदं ज्योतिष्टोमप्रकरणं तदा</b> पशुयागानां
<note>(1) P. 1042</note>
﻿<pb n="r889"/>
प्रकरणाभावात् श्रुत्यादिभिरेव <b>पशुयागसंबन्धात् विशसनादीनाम्</b> । <b>किमिदं प्रकरणाविशेषा-
दिति सर्वार्थतोच्यते</b> । प्रकरणाविशेषादिति द्विवा संभवति प्रकरणस्याविशेषादिति वा, प्रकरणे
अविशेषादिति वा । तत्र तावत् षष्ठीसमासो नोपपद्यते पशूनां प्रकरणाभावात् ।
<b>अथ प्रकरणे</b> ज्यौतिष्टोमिके नास्त्यत्र <b>विशेष सर्वपशूनामित्यविशेषतोच्यते</b> । दूषयति
---<b>कथं तर्हि सूत्रं <q>‘अस्ति तु प्रकरणे विशेष’</q></b> इति । न ज्योतिष्टोमप्रकरणे कश्चिदस्ति विशेषः
सर्वपशूनाम् । अथ पशूनामेवावान्तरप्रकरणं अस्ति ज्यौतिष्टोमिकं महाप्रकरणं तदन्तर्गतानां
दीक्षणीयादीनामवान्तरप्रकरणमिति घटत एवेदं अस्ति तु प्रकरणे विशेष इति, <b>तत्राह
---न चावान्तरप्रकरणं नाम किञ्चिदस्ति ज्यौतिष्टोमिकमहाप्रकरणे</b> एकस्यैव विधेः साधि-
कारस्य करणेतिकर्तव्यताकाङ्क्षा, न पुनः निरधिकाराणामवान्तरविधीनामपि । स्वयमिति-
कर्तव्यताभूतत्वात् साध्यस्येतिकर्तव्यताकाङ्क्षा, न पुनः साधनस्य । <b>इतिकर्तव्यताकाङ्क्षा च
प्रकरणम्</b> । तेनैकस्मिन्नेवाधिकारविधौ नास्ति प्रकरणद्वयसंभवः । <b>प्रकरणान्तरे चाभ्युप-
गम्यमाने</b> इत्थंभावपूरकत्वं इतिकर्तव्यतांशपूरकत्वं <b>अग्नीषोमीयादेर्न स्यात्</b> । कस्मादि-
त्याह---<b>किमित्येव हि तदा ज्योतिष्टोमसंबन्धोऽभ्युपगतः स्यात्</b> । <b>एवं च दीक्षणीयादेः
इतिकर्तव्यताभाव एव हीयेत</b> । कारणतैव स्यात् । अस्यार्थः---यो हि वादी अवान्तर-
प्रकरणमिच्छति तेन दीक्षणीयादिनियोगानां साध्यत्वसिद्धये साधिकारत्वमिच्छता प्रकृत एव
ज्योतिष्टोमापूर्वप्रवृत्तः पुरुषोऽधिकारी वक्तव्यः । तथा च सति अधिकारिविशेणभूतमेव
﻿<pb n="r890"/>
ज्योतिष्टोमापूर्वं स्वर्गवत्, साध्यभावेन च अपूर्वमधिकारिविशेषणम् । यच्च साध्यं सत्
अधिकारिविशेषणं तत्पर्यन्तं विषयीभूतस्य भावार्थस्य 1करणत्वम् । यदेव हि नियोगे करणं
तदेव फलेपि करणं नान्यत् । साध्यं हि विवृद्धं भवति । इह न पुनः साध्यान्तरं फलं
न पुनः साध्यान्तरकल्पना । <b>ततश्च दीक्षणीयादिकर्मणः</b> स्वनियोगे (करणे एव)
करणभूतस्याधिकारविशेषणीभूतं अपूर्वमपि प्रति करतैवेति <b>इतिकर्तव्यताभावो हीयते</b> ।
नचोत्पत्तिशिष्टगुणावरोधदोषः कार्यतः करणत्वोपपत्तेः फलचमसवत् । अधिकारविशेषणी-
भूतं हि प्रति एतत्करणत्वं न पुनः साध्यत्वेन निर्देश्यकरणलसमर्पणम् । अथोच्येत एवं सति
इतिकर्तव्यताकाङ्क्षायाः2 प्रधानविधेरनिवृत्तिरिति; सत्यं, तथापि न प्रमाणमन्तरेणेतिकर्तव्यतात्वं
शक्यमध्यवसातुम् । अधिकारविधेरितिकर्तव्यताकाङ्क्षैव प्रमाणमिति चेत्, न, अवगते हि
प्रधानविधिसंबन्धे कथंभावाकाङ्क्षा करणोपकारद्वाररूपं परिकल्पयन्ती प्रकरणशब्दाभिधेया
प्रमाणं भवति । न चास्मिन् पक्षे प्रागधिकारविधिसंबन्धोऽभ्युपगतः । प्रागवगमे अधिकार-
विधिसंबन्धस्याभ्युपगम्यमाने अधिकारकल्पनावकाश एव नास्ति । तत्संबन्धेऽवगते प्रकरणेन
विनियोगे सति प्रधानविधिप्रयोज्यतयानुष्ठानसिद्धेः । अनुष्ठानलाभार्थं हि नियोगो नियोज्या-
न्वितोऽभिधीयते इति लोके दृष्टं न पुनः अदृष्टेन रूपेण नियोज्यान्विताभिधानस्य उपकारः ।
अत एवाध्ययनविधावपि न नियोज्यकल्पना, अध्यापनविधिप्रयुक्‍त्यैवानुष्ठानसिद्धेः । तेन
प्रागनवगताधिकारविधिसंबन्धानां दीक्षणीयादीनां सन्निधानमात्रे परमापूर्वप्रवृत्तोऽधिकारी
कल्प्यते । तत्र च स्वरसेन योऽर्थः प्रतीयते स ग्राह्यः । स्वरसेन च करण-
तामेवावगच्छामः इति नेतिकर्तव्यतात्वसिद्धिः । अपि च यद्यङ्गविधिषु अधिकारा-
काङ्क्षा तदा स्ववाक्यश्रुतान्येव किमिति वर्मादीनि रात्रिसत्रवदधिकारिविशेषणतया नावतिष्ठन्ते ?
किमिति साक्षाच्छ्रुंत स्वर्ग कामपदमेवाधिकारिसमर्पकतया नानुषज्यते ? । तथा पयोव्रतादिषु
किमिति प्राङ‍्मुखनियमवत् भोजनप्रवृत्तोऽधिकारी न स्यात् । किञ्चानुष्ठानसिद्धयेऽधिकार-
कल्पना । तत्र वरं दर्शपूर्णमासाभ्यां स्वर्गकामो यजेतेत्यनेन वचनेन सप्तमाद्यपूर्वपक्षवत
अधिकारवन्तं यजिमुद्दिश्य <q>‘समिधो यजति’</q> इत्येवमादिः इतिकर्तव्यतया समिदादिविधिरा-
<note>(1) G. करणत्वाय</note> <note>(2) G. क्षयोः</note>
﻿<pb n="r891"/>
श्रीयताम् यद‍् दर्शपूर्णमासाभ्यां स्वर्गकामो यजेत समिधो यजतीतीत्थं इति । ततश्च
उद्दिश्यमानविशेषणस्याविवक्षितत्वात् अधिकारवत् यागमात्रसंबन्ध एव समिदादीनां स्यात्
इत्युपदेशत एव ऐन्द्राग्नादिष्वितिकर्तव्यतालाभः स्यात् । किञ्च यद्यपि परमापूर्वप्रवृत्त
एवाधिकारी यद्यपि च दीक्षणीयादेरितिकर्तव्यतात्वेनान्वयः तथापि सर्वैरितिकर्तव्यतेति न
सिद्ध‍यति । अपि तु प्रत्येकमेव अपूर्वस्याधिकारिविशेषणत्वेनान्वितत्वात् प्रत्येकमिति-
कर्तव्यतात्वं स्यात् स्वर्गवत । <b>तथा</b> हि---स्वर्गोऽग्निहोत्रदर्शपूर्णमासादिषु प्रत्येकमेवाधि-
कारिविशेषणत्वेनान्वितः । प्रत्येकं निरपेक्षैरेव संबध्यते । तथाऽत्रापि स्यात् । अधिकारि-
विशेषणतयापि साध्यभूतस्योपायोपेयभावमन्तरेणान्वयो न पर्यवस्यति इत्युपायोपेयत्वं कल्प्यम् ।
द्विविधस्तूपायः करेणेतिकर्तव्यतालक्षणः । तत्र करणत्वेनान्वयेऽसति इतिकर्तव्यतात्वेनान्वय
एकैकवाक्योच्च दीक्षणीयादयो निरपेक्षा एवावगम्यन्ते इति निरपेक्षमेवेतिकर्तव्यतात्वं स्यात् ।
यस्य तु मते स्ववाक्यमात्रवर्तिना परमापूर्वेण सन्निधानमात्रेणैव दीक्षणीयादिसंबन्धः तस्य
खलकल्पेऽधिकारविधौ एकस्मिन्नङ्गानां कपोतवत् निपतितत्वात् तदनुरूपमेकमेव करणोपकार-
लक्षणद्वारं कल्प्येतेति युक्तमुक्‍तं <b>सवैरेवेतिकर्तव्यतेति</b> । न च सन्निधानमात्रेणैव
संबन्धो लोके न दृष्टः । दृष्टकार्यादिष्विव अदृष्टेपि सन्निधानमात्रेणैव संबन्धोपदेशादनुष्ठान-
दर्शनात् । न च सन्निवानमात्रेण संबन्धेऽतिप्रसङ्गः । सन्निधानस्य सर्वत्राभावात् ।
यदि <b>सन्निधानमकिञ्चित्करं किमिति परमापूर्वप्रवृत्त एव सन्निहितेप्वङ्गेषु अधिकारी भवति</b> ।
यदि तु सर्वत्र पदार्थान्वयमुखेनैव अधिकारिसंबन्धः न पुनस्सन्निधाननात्रेण, तर्हि सामिधेनी-
द्वारेण संबद्धयोः प्रकरणाप्रकरणाधीतयोः पाञ्चदश्यसाप्तदश्ययोः तुल्यता स्यात् इति कृतमिति-
वाचालतया । प्रकृतमनुसरामः । दूषणान्तरं चाह---<b>दर्शपूर्णमासयोश्च प्रयाजादेरिति---
कर्तव्यताप्रसङ्गः प्रकरणविनियोज्यतया</b> । अस्यार्थः---प्रयाजादयेऽपि दशपूर्णमासयोः
प्रकरणविनियोज्याः । ततश्च तेषामपि परमापूर्वप्रवृत्त एवाधिकारी । तेन साधिकारत्वात्
तत्रापि इतिकर्तव्यता प्रसज्येत । यदि हि श्रुत्यादिविनियोज्या एव प्रयाजादयो भवेयुः
﻿<pb n="r892"/>
तदाऽधिकारिकल्पनानवकाश एव पर्णतादिवत् । असंयुक्तानां तु अनुष्ठानमलभमानानां
अधिकारिकल्पना परमिति मत्वोक्‍तं <b>प्रकरणविनियोज्यतयेति</b> । ननु भवतु प्रयाजादेभिति-
कर्तव्यता लौकिकीत्यत आह---<b>ततश्च <q>‘अव्यक्तासु तु सोमस्य’</q> इति सौमिकीतिकर्तव्यता
प्राप्‍नोति दीक्षणीयादेरिव दशिपूर्णमासिकीं</b> । अस्यार्थः---सत्यामितिकर्तव्यताकाङ्क्षायां
अव्यक्‍तत्वेन चोदनालिङ्गेन प्रयाजादिषु सौमिकी इतिकर्तव्यताऽतिदेशेन प्राप्नोति । न
चेष्यते । अथोच्येत कथं प्रधानस्येतिकर्तव्यताऽङ्गेषु इत्यत्राह---<b>दीक्षणीयादेरिव दार्श-
पूर्णमासिकी</b> । न प्रधानगुणभावः साध्यत्वे विशेषभावहति । तथा च प्रधानयोरपि
दर्शपूर्णमासयोरङ्गेषु दीक्षणोयादिष्वितिकर्तव्यता दृश्यते इति । अत्र कश्चित्पण्डितंमन्य
आह---यदि प्रयाजादिषु सौमिकविध्यन्ताभ्युपगमः तर्हि 1विना सोमोपकारकल्पनया दर्शपू-
मासयोरुपकारकल्पना नास्ति । दर्शपूर्णमासयोरुपकारकल्पनया बिना सोमेप्युपकारकल्पना
नास्ति इति परस्परोपकारकल्पनया आपतिता इतरेतराश्रयतेति । <b>तदपि</b>स्वप्रमाणानभि-
ज्ञस्य मूर्ध्‍नाऽभिधातेन गिरिविदारणासंशसनम् । तथाहि---स्वाङ्गैरेवोपकारः कल्प्यते न
पुनरङ्गाङ्गैरपि । प्रयाजाद्यङ्गानि प्रधानविधेरङ्गानि न भवन्ति अवान्तरापूर्वप्रतिष्ठितत्वादिति
नवमे उक्तम् । ततश्च विनापि प्रयाजादेरातिदेशिकीमितिकर्तव्यतां दर्शपूर्णमासयोरुपकार-
कल्पना । तथा सोमेपि विनैव दीक्षणीयाविध्यन्तं आतिदेशिकमिति घटत एव परस्पर-
मङ्गेष्वतिदेशः । यावदङ्गमतिदिश्यत इत्युक्तम् । तेन यावदेव सौमिकमङ्गं तावत्
प्रयाजादिष्वतिदिश्यते न पुनर्दीक्षणीयादृङ्गानि । तथा दीक्षणीयदिष्वपि यावदैष्टिकमङ्गं
तावत एवातिदेशो न पुनः प्रयाजाद्यङ्गस्यापि । यदि परं समाप्तेऽतिदेशे अङ्गानामाक्षेपतः
प्राप्तिः सैव इतरेतराश्रयतया आत्माश्रयतया वा स्वयं बाध्यत इति सूक्ष्मदृशामेष विषयः ।
पृच्छति <b>किमिति वा न भवति</b> इति । एवं मन्यते अधिकृताधिकारेण प्रयाजादीना-
मपि साधिकारत्वात् साध्यभूतानां भवतु सौमिकी इतिकर्तव्यता, प्रमाणत एव भावित्वात्
<note>(1) G. विधिना</note>
﻿<pb n="r893"/>
इति । उत्तरमाह---<b>उक्तमवान्तरप्रकरणाभावादिति</b> । यद्यवान्तरप्रकरणं स्यात् तदा भवेदप्यति-
देशः न त्वसावस्ति । कुतो नास्तीत्याह---<b>न हि एकस्मिन् प्रयोगवचने नाना किमित्या-
काङ्क्षा संभवति</b> । एकस्मिन् प्रयोगवचने न उभयरूपा किमित्याकाङ्क्षा
संभवति । एकेनैवाधिकारविधिना प्रयोगस्यानुष्ठानलक्षणस्योक्‍तत्वात् । अनुष्ठानलाभाय हि
अविकारिविशेषणाकाङ्क्षा । लब्धे पुनः अन्यतोऽनुष्ठाने किमधिकारिविशेषणा-
काङ्क्ष्या । अथ मन्यसे नान्येनानुष्ठानमाक्षिप्तमिति तत्राह---<b>एकश्चायं प्रयोगवचनः
सेतिकर्तव्यताकस्य प्रयोगस्यैकशब्द्यादिति वक्ष्यति</b> । एक एवाधिकारविधिः सर्वं
निरधिकारं सन्निहितं स्वार्थत्वेन गृहीत्वा विनियुज्य प्रयोगमाक्षिपतीति दर्शितं <b>ऐकशब्दादिति</b>
तस्मान्नास्ति नानाविधाधिकारिविशेषणाकाङ्क्षेति । निरधिकारतया प्रयाजादीनां साध्यत्वान-
वगमात् नेतिकर्तव्यताकाङ्क्षाऽस्तीति नास्ति सौमिकधर्मातिदेशः । <b>कथं तर्हि दीक्षणीयादेरिति</b>-
कर्तव्यताकाङ्क्षा विना चाकाङ्क्षां नास्यातिदेशिका धर्माः । अभ्युपगतं चेदं त्वया दृष्टान्तमभि-
दधता <b>दीक्षणीयादेरिव दार्शपौर्णमासिकीतिकर्तव्यतेति</b> । उत्तरं---<b>माभूवन्नातिदेशिकधर्माः</b> ।
<b>न पुनः किमित्याकाङ्क्षाद्वयमेकस्मिन् प्रकरणे संभवति</b> । अस्यार्थः---नाभ्युपगमेन
वस्तु व्यवस्थाप्यते । यद्यभ्युपगमो न्यायेऽस्मिन् स्थिते न घटते मा घटिष्ट । एतच्चान्वारुह्य-
वचनम् । परमार्थतस्तु भवत्येव दीक्षणीयादिषु धर्मप्राप्तिः । यस्मादङ्गभूतेष्वपि तावत्
अपूर्वाणि तेष्वङ्गीकरणीयानि । अन्यथा क्षाणिकानामङ्गत्वानुपपत्तेः इत्युक्‍तमेकादशे
<b>भाष्यकारेण</b> । तानि चापूर्वाणि प्राकृतोपकारापेक्षीणीति प्रयाजादिदर्शनेन कल्प्यते । तदुक्तं
---विकृतित्वे पुनः लिङ्गमेवेति स्थितिः । एतच्च कृत्स्नविधानाधिकरणे वक्ष्यामः ।
﻿<pb n="r894"/>
<b>एवं स्थिते</b> अवान्तरप्रकरणाभावे <b>यदिदमुच्यते प्रकरणात्सवनीयस्येति स्थानाच्चाग्नीषो-
मीयस्येति तत्सर्वमिदं अन्धपदम्</b> । असमीक्ष्य प्रवृत्तत्वात् । <b>तस्मात् महता प्रयत्‍नेन
भाष्यं व्याख्येयम्</b> इत्याक्षेपः । समाधानं तु---<b>अत्राभिधीयते । प्रकरणं ताबदिदं ज्योति-
ष्टोमस्य । औपवसथ्येऽहनि धर्माश्चोद्यन्ते । न च पशवस्तस्मिन्नहनि सर्वे सन्निहिताः ।
सन्निहितवचनं चोद्देशकं पदम् । अतः कस्यायमुद्देशक इति चिन्त्यते विशसनादि-
विधिषु</b> । एतदुक्‍तं भवति---नात्र पशूनां प्रकरणमङ्गीकृत्य चिन्त्यते । किन्तु ज्योतिष्टो-
मस्यैव प्रकरणम् । विशसनादयश्च श्रुत्यैव पशुसंबन्धितया विनियुज्यन्ते । तत्र पशुशब्दः
उद्देशकः उद्देशकश्च शब्दः सन्निहितवचनः । तत्र धर्मविधिषु कः पशुषु सन्निहितः
योऽयमुद्देशकैः शब्दैरुपादीयते इति चिन्त्यते । <b>तत्र प्रकरणाविशेषात् सर्वे पशवो
ज्योतिष्टोमार्थतया प्रकृता इति सर्वार्थतां पूर्वपक्षवादी मन्यते</b> ।</p>
<p><b>अपरेण तु पूर्वपक्षिणा अहस्सामान्यसन्निधानात्</b> एकस्मिन्नौपवस्थ्येऽहनि
सवनीयस्य धर्माणां च विधानाच् सवनीयस्य <b>सन्निधिविशेषो विद्यत इति अस्ति तु प्रकरण-
विशेष इत्युक्तम्</b> । ननु चावान्तरप्रकरणाङ्गीकार एवात्र दृश्यते यत एवमाह---सवनीय-
﻿<pb n="r895"/>
प्रकरणे पशुधर्मास्समाम्नाता इति तत्राह---<b>प्रकृतलक्षणं सन्निधानलक्षणं प्रकरणमत्राभिप्रेतम्</b> ।
न पुनरितिकर्तव्यताकाङ्क्षालक्षणम् । तेन नास्ति विरोधः । यत एव सन्निधानलक्षणं तत्र
प्रकरणमभिप्रेतं <b>अत एव स्थानादग्नीषोमीयस्येति</b> युक्तम् । अन्यथा इतिकर्तव्यता-
लक्षणात् प्रकरणात् स्थानस्य दुर्बलत्वात् स्थानस्य विनियोजकत्वमेव न स्यात् । सन्निधान-
पक्षे तु युक्तमुभयोस्तुल्यबलत्वम् । विधानेन हि सवनीयास्तत्र सन्निहिताः । स्थानेन हि
अग्नीषोमीयः इति युक्तमुभयशेषत्वम् । <b>अप्रकृतसिद्ध्‍यर्थं च सौत्येऽहनि विधानं</b>
सवनीयस्येत्येवमादि यदुक्तं तदुपपन्नार्थं भवति । अन्यथा अहरन्तरे सत्यपि विधाने न ज्योति-
ष्टोमवत् प्रकरणाभावश्शक्यते वक्‍तुम् । कथं पुनः <b>सन्निधानविशेषेणाग्नीषोमीयार्थत्वे
सिद्धे ज्योतिष्टोमप्रकरणे चाम्‍नानस्य अर्थवत्त्वे तस्मिन्नेव प्रकरणे पशुद्वयस्यातिदेशः</b>
कृतः ? <b>न ह्येकः प्रयोगवचनः उपदेशेन अतिदेशेन च तानेव धर्मान् गृह्णाति</b> । प्रयोग-
वचन एवाङ्गानामितिकर्तव्यतां गृह्णाति इति भ्रान्तस्येदं चोद्यम् । उत्तरमाह---<b>अस्य चोद्यस्य
परिहारमतिदेशे</b> वक्ष्यामः <b>“कृत्स्‍नविधानादपूर्वः सोम’ इत्यत्र</b> । <q>“प्राप्त्युपादानयोर्भेदान-
भिज्ञस्यैषा विधिपरिचोदना”</q> इत्यनेन अङ्गविधिर्यः स एव 1स्वाङ्गानां प्रापको लिङ्गदर्शनोत्थापित-
प्राकृतोपकाराकाङ्क्षः । प्रयोजकता तु प्रधानविधेरिति तत्रैव वक्ष्यति । <b>अस्मिन् पुनरधि-
करणे उपदेशविशेषो दर्शितः । उपदेशविशेषत्वाच्छैषलक्षणस्य</b> । तेनोपदेशस्तावदेवं
रूपः । यदि पशुद्वये अतिदेशो घटते घटताम् । अथ न घटते मा घटिष्टेति भावः ।
<note>(1) G. सवनाङ्गानां</note>
﻿<pb n="r896"/>
<b>कः पुनरौपवसथ्येऽहनि सवनीयेषु विधीयमानेषु साध्येषु आश्विनकाले वाक्यभेदः</b>
पूर्वपक्षवादिना परिचोदितः, पूर्वपक्षवादी हि औपवसथ्येऽहनि सवनीयानां विधानं साधयितुं
आश्विनकाले सवनीयविधाने वाक्यभेदमाह कोऽसौ1 वाक्यभेद इत्यर्थः । <b>कथं वा
सौत्येऽहनि</b> सवनीयेषु <b>विधीयमानेषु</b> साध्येषु सत्सुं <q>‘आश्वितं ग्रहं गृहीत्वा त्रिवृता’</q>
इत्यस्य वाक्यभेदः पूर्वपक्षिणं प्रति <b>राद्धान्तिना परिचोदितः । किञ्चोभयत्र वाक्यभेद एव
चोदितः</b> । ततश्च तुल्यत्वात् कथं सिद्धान्तसिद्धिरिति मन्यते । उत्तरमाह---<b>अनेकगुण-
विधानमेव पूर्वपक्षी वाक्यभेदं मन्यते</b> । परिव्याणकाललक्षणस्तावदेको गुणः अपरश्चो-
पाकरण काललक्षणः इति गुणद्वयविधानं पूर्वपक्षवादी मन्यते । <b>राद्धान्तवाद्यपि वपाप्रचार-
मात्रोत्कर्षं मन्वानः पुनरालम्भविधाने च वाक्यभेदमेव चोदितवान्</b> द्वयार्थतामुक्तवान् ।
अस्यार्थः---राद्धान्तवादी तु औपवसथ्येऽहनि समाम्नातस्यालम्भस्य पुनस्सौत्येहनि विधाने,
तथा आश्विनकाले विधाने च वाक्यभेदमुक्तवान् । न च वपाप्रचारेण सौत्याहस्संबन्धिना2
अर्थात् सौत्यमेवाहः प्रापितं तस्य पश्चालम्भस्याश्विनकालतामात्रं विधीयत इति शक्यते
वक्‍तुम् । वपाप्रचारस्य गुणभूतत्वात् पशुयागगुणभूतो हि वपाप्रचारः स पशुयाग-
गुणभूतमालम्भ न शक्नोत्युत्क्रष्‍टुम् । तेन वपाप्रचार एव सौत्येऽहनि ।
पश्वालम्भस्त्वौपवसथ्य एव ।</p>
<note>(1) G. तेनासौ</note> <note>(2) G. संबन्धिनी</note>
﻿<pb n="r897"/>
<p>ननु अर्थादुत्कर्षः पश्वालम्भस्य; न हि पूर्वेद्युरालम्भे पशोर्वपोद्धरणदेशं यजमानो मुष्टिना
1पिधायासितुं शक्‍नोति । अवश्यं हि तेन हस्तेनाहारादि कर्तव्यम् । तथा विहारोऽपि
कर्तव्य इति । न च विहरमाणः आस्त इत्युच्यते । उपवेशने आस्ते इति भवति ।
उच्यते । यद्यवश्यं मुष्टिना पिधायासितुं तदा मुष्टिशब्देन तृणमुष्टिः स्यादित्याश्रीयताम् ।
आस्तेस्तु औदासीन्यमर्थः परिगृह्यताम् । अपि चोदासीनेपि आस्तेः प्रयोगः क्षेत्राणि
परिगृह्यास्ते इति । तस्मादालम्भोत्कर्षे आश्विनकाले विधाने च वाक्यभेदः प्राप्‍नोति ।
<b>किं पुनरनयोर्वाक्यभेदयोर्दूषणम्</b> ? उत्तरं---<b>राद्धान्तवाद‍्युक्तमेव दूषणम् । अपरि-
हार्यं हि तत्र वाक्यान्तरत्वम्</b> । प्राप्तक्रियानुवादेनानेकगुणविधानात् । <b>पूर्वपक्षवाद‍्यु-
क्तस्य तु वाक्यभेदस्य विशिष्टविधानादपि परिहारसिद्धिः</b> । अनेकगुणविशिष्टमेक-
मेव विधीयत इति । अत्र भाष्यम्---<b><q>“संस्कारोऽयं पशुप्रयोगप्रयुक्‍तो न ज्योतिष्टोम-
प्रयुक्त”</q> इति</b> । तदाक्षिपति---<b>किमिदं ज्योतिष्टोमप्रयुक्तं इति</b> ? एकग्रन्थेनाह---<b>ननु
च सर्वमेवेदं ज्योतिष्टोमप्रयुक्‍तं तत्प्रकरणाम्नानात्</b> । एक एव हि साधिकारोबिधिः
प्रकरणाम्‍नातं सकलं प्रयुङ्क्‍ते स्वाङ्गं अङ्गाङ्गमपि । समाधित्ते---<b>उच्यते---विनियोगाभि-
प्रायोऽयं ग्रन्थः न पुनः प्रयोज्याभिप्रायः</b> । अस्यार्थः---दीक्षणीयावाङ्‌नियमवत्3 अवान्तरा-
पूर्वसंबन्धे पशौ श्रुत्या धर्माणां विनियोगः । तेन पशुयागप्रयुक्तो न ज्योतिष्टोमप्रयुक्त
इत्युच्यते । न पुनः ज्योतिष्टोमाधिकारविधिना न प्रयुज्यते । अपि तु तेनैवानुष्ठाप्यत इति ।</p>
<note>(1) 1051</note> <note>(2) R. विधाय</note> <note>(3) G. यावन्नियम एव</note>
﻿<pb n="r898"/>
<p><b>एतदेव स्पष्टयति---न प्रकरणविनियोज्यतया प्रयुक्तिः, किं तर्हि श्रुत्यैव विनियोगः</b>
यस्य हि प्रकरणेन विनियोगः तस्य सर्वस्य प्रकरणवत् अधिकारविधिगर्भ एव विनियोगः ।
अयं तु संस्कारश्रुतिविनियोज्यः । पशुसंबन्धश्चास्य श्रुत्या अवभाति । पशुश्चावान्तर(वि)
नियोगसंबन्ध इति तद्गर्भ एव विनियोगो युक्तः । अत्र भाष्यं---<q>“प्रकरणवन्तश्च पशव”</q>
इत्यादि तदनुपपन्नं तेषां प्रकरणाभावादित्यात्राह---<b>प्रकरणवन्तश्चेति । शक्‍नोति हि
तत्स्थानेपि प्रयोगवचनः प्रयोक्‍तुमिति दर्शयति</b> । अस्यार्थः---यदिदं प्रकरणवन्तश्चे-
त्युक्‍तं इदमाशङ्कितोत्तरम् । किमाशङ्कितम् ? यद्यवान्तरनियोगगर्भे धर्मविनियोगः तदा
परमापूर्वसंबन्धाभावात् प्रयुक्तिर्न लभ्यत इति तत्रेदमुत्तरं---प्रकरणवतो ज्योतिष्टोमस्य प्रकरणे
समाम्नानात् तद्वन्तः । तेन तान् पशूनङ्गभूतान् प्रयुञ्जानः तानपि विशसनादिधर्मान्
प्रयुङ्क्‍तेते, 2तैर्विना स्वाङ्गनिर्वृत्त्यभावादिति न विरोधः । यत एव तानपि धर्मान् अधिकार-
विधिरेव प्रयोक्‍तुं शक्नोति <b>अत एव प्रकरणस्थाने अपि प्रकृताभिप्रायेणैवेत्युक्तम्</b> ।
अधिकारविधेर्हि प्रयोजकत्वे तस्यैवैकस्य प्रकरणं स्थानं च तेन सन्निधानमात्राभिप्रायेणैव
प्रकरणस्थाने अपि द्रष्टव्ये । न पुनरितिकर्तव्यताकाङ्क्षालक्षणं प्रकरणं पशूनाम् । न
पुनः स्थानं आकाङ्क्षासन्निधानमिति । <b>दर्शनच्छिद्रापिधाने</b> भाष्य एव <b>प्रयुक्‍ते</b> ।</p>
<p>दोहयोः <b>कालभेदात् । पूर्व /?/ग्दत्रापि सन्निधानविशेषमङ्गीकृत्य पूर्वः पक्षः</b> ।
अस्यार्थः---यथा पूर्वाधिकरणे सन्निधानादग्नीषोमीयार्थाः पशुधर्माः तथाऽत्रापि सन्निध्याम्नानात्3
<note>(1) P. 1052</note> <note>(2) G. तैर्विधानात्</note> <note>(3) G. सन्निधानात्</note>
﻿<pb n="r899"/>
दोहधर्माः सायंदोहार्था एवेति पूर्वपक्षः । <b>राद्धान्तस्तु नैव दधिपयसोः कालभेदेन
विधानमस्ति</b> किन्तु एककालेनैव विधानम् । तेन विधानतस्तावन्न दध्नः सन्निधानम् ।
<b>यदि परं क्रमे स्थाने कालभेदः</b> । सायंकालो हि दध्नः <b>स्थानं स च प्रकरणे प्रत्यर्थिनि न
विनियोजक इत्युक्‍तं</b> क्रमप्रकरणविरोधाधिकरणे । दोहाभिनिर्वर्त्यद्रव्यसंबन्धा हि
दोहधर्माः अधिकारविधिना परिगृहीताः । अधिकारविधिसंबन्धश्च द्वयोरपि दधिपयसोः
इत्यविशेषात् द्वयोरपि धर्माः प्राप्‍नुवन्ति । स्थानेन तु दधिमात्रसंबन्धिता । दुर्बलं च
स्थानं प्रकरणादित्युभयार्था दोहधर्माः । पशुधर्माः पुनः अवान्तरापूर्वसंबद्धपशुसंबन्धान्न
परमापूर्वपरिगृहीता इति स्थानतः सन्निहितपशुसंबन्धिन एव युक्ताः इति विशेषः ।</p>
<p><b>तद्वत्सवनान्तरे । अत्रापि पूर्ववदेव सन्निधानविशेषाशङ्का पूर्वपक्षवादिनः</b> ।
यथा पूर्वाधिकरणपूर्वपक्षे क्रमतः सन्निधानविशेषाशङ्क्या पूर्वः पक्षः तथेहापि प्रातस्सवनविशेषे
सन्निहिता धर्मा इति प्रातस्सवनकालानामेव ग्रहाणां स्युः न सवनान्तरवर्तिनामिति पूर्वः पक्षः ।
राद्धान्तस्तु---<b>न धर्माणां सवनविशेषे विधानमिति सर्वार्थता</b> । अस्यार्थः---सुत्या-
काले धर्माणां विधानं न सवनविशेषे । सुत्याहः प्रचार एव सवनत्रयविभागेनोपदिश्यते ।
न पुनः प्रातरादिकालविशेषमाश्रित्य धर्मविषय इति नास्ति विधानतः सन्निधानविशेष इति
सर्वग्रहार्था एव ग्रहधर्मा इति ।</p>
<note>(1) P. 1053</note>
﻿<pb n="r900"/>
<p><b>रशना च लिङ्गदर्शनात् । रशनावास्तु अग्नीषोमीयप्रकरण एव विधानमिति
पूर्वः पक्षः</b> । अस्यार्थः---यथा ग्रहधर्मा विशेषग्रहसन्निधानेन श्रुताः न तथा रशना पशु-
विशेषसन्निधानेन श्रुता । अपि तु अग्नीषोमीयसन्निधान एव श्रुता । तेनाग्नीषोमीयार्थेति ।
अनेन विशेषेण पूर्वः पक्षः । <b>राद्धान्तस्तु सत्यं तत्प्रक्रमे विधानं यूपस्त्वेक इति सर्वार्थता
रशनायास्तद्धर्माणां च</b> । अस्यार्थः---यद्यपि अग्नीषोमीयपशुसन्निधानं रशनायाः तथापि
सर्वपशूनां यूपस्य तन्त्रत्वात् एकयूपसंबन्धेन सर्वपशुष्वेव रशनायाः शेषत्वं तन्मुखेन
तद्धर्माणां च । तथा च लिङ्गमुक्तम् ।</p>
<p><b>आराच्छिष्टमसंयुक्तम् । अंश्वदाभ्ययोस्तु प्रकरणे अविधानात् उद्देशकस्य च
सन्निहितवचनत्वात् न तद्‍्द्धर्म इति पूर्वः पक्षः</b> । य एव प्रकरणपठिताः धर्मविधिषु
सन्निहिता ग्रहाः तानेव ग्रहशब्द उद्दिशति । तेन तेषामेव ग्रहधर्माः नांश्वदाभ्ययो-
रनारभ्याधीतयोः । <b>राद्धान्तस्तु न सन्निहितमात्रवचनमुद्देशकं प्रयोजनवत्सन्निहितवचनं
हि तत्</b> । अस्यार्थः---न सन्निहितमात्रं सप्रयोजनं निष्प्रयोजनं च उद्देशकेन शब्देनोच्यते
<note>(1) P. 1054</note> <note>(2) 1054</note> <note>(3) प्रक्रम एव</note>
﻿<pb n="r901"/>
किन्तु प्रयोजनवत् यस्य धर्मविधिः संभवति स एव धर्मविधानार्थमुद्दिश्यते । निष्प्रयोजने
च न धर्मविधिसंभवः प्रयोजनवति चोद्दिश्यमाने ग्रहे एषोऽर्थः संपद्यते यत्सौभिकं ग्रहजातमुपात्तं
तत्सर्वं सम्मार्जयितव्यमिति । <b>अभिन्नं चात्र प्रयोजनं प्रकृतानामप्रकृतानां च ग्रहाणाम्</b> । 
तस्मात् <b>प्रयोजनावच्छिन्नग्रहजातीये ग्रहशब्दो वर्तमानः न प्रकृतत्वेन केषांचिद्‍ग्रहाणां
सङ्कोचमर्हति</b> न विशिष्टेषु ग्रहेषु व्यवस्थातुमर्हतीत्यर्थः । ननु च यथा पयसा मैत्रावरुणे
श्रीणातीति श्रयणं मैत्रावरुणस्य न सर्वग्रहाणां तथेहापि किमिति न स्यात् इत्याह---<b>मैत्रा-
वरुणे तु निर्देशात्</b> तस्यैव श्रयणं तत्रैवावतिष्ठत इति । <b>इह तु विपरीतो निर्देशः</b> ग्रह-
शब्दस्य ग्रहजातीयोपस्थापकत्वादिति दर्शितं भाष्ये ।</p>
<p><b>अग्न्यर्थमप्रकरणे । कः पुनरनयोरधिकरणयोर्विशेषः</b> ? [यथा अनारभ्याधी-
तयोर्ग्रहधर्माः तथा अनारभ्याधीतानामिष्टकानां धर्मैर्भवितव्यमित्यर्थः । एकदेशी विशेषमाह
---<b>अयमस्ति विशेषः । तत्र</b> पूर्वाधिकरणे <b>एकसोमद्रव्यसंबन्धित्वात् युक्‍तो विशेषः</b>
सर्वेषां ग्रहाणाम् । इह <b>पुनः एकैकेष्टकाव्यापारसंबन्धितयापि धर्मविधयोऽर्थवन्तो
भवन्ति</b> । ततश्चेष्टकाव्यापारभेदात् प्रयोजनभेदात् न भवितव्यं धर्मैरिति शङ्कां आक्षेप्ता
﻿<pb n="r902"/>
दूषयति---<b>तत्राप्येकैकग्रहव्यापारभेदो विद्यते एव</b> । तथापि सर्वेषां ग्रहाणां ग्रहधर्मा
भवन्ति तथैवेहापि स्यादेव सर्वेषामेवेष्टकानां धर्मसंबन्धः इति । परमसमर्थनवादी त्वाह
---<b>एवं तर्हि चितिभेदादभ्यधिकाशङ्का</b> । अस्यार्थः.- स्थूलरूपायाश्चितेर्भेदात् तत्सं-
न्निधाने च धर्माः समाम्नाताः । ततश्च तच्चितिशेषभूतास्विष्टकासु स्युरित्यधिकाशङ्का । 
<b>राद्धान्तस्तु यद्यपि चितिभेदः तथापि चितौ धर्माणामप्रतिष्ठितत्वात्</b> । अपूर्वसंबन्धानां
धर्मैर्भवितव्यं अभिन्नं च सर्वचितिषु अपूर्वमिति ।</p>
<p><b>नैमित्तिकमतुल्यत्वात्</b> । एवं तावत् अनैमित्तिकानां समानविधानमुक्तम् ।
<b>इदमिदानीं चिन्त्यते---किं नैमित्तिकानां गोदोहनफलचमसादीनां धर्मविधयः । समानाश्च</b>-
मसादिभिः चमसादीनामिवोपदेशत एव सर्वत्र धर्मा इति यावत् उत चमसाद्यर्था <b>धर्मविधयः</b>
गोदोहनफलं चमसादिषु कार्यत तत्कार्यकारितया धर्मा भवन्तीति । <b>तत्र तुल्यबलत्वात्
प्रकरणस्य समाना धर्मविधय इति पूर्वः पक्षः</b> । 1एकस्मिन् प्रकरणे सर्वेषां पठितत्वात्
अविकारविधिसंबन्धद्वारयोग्यत्वाच्च सर्वेषामेवोपदेशाद्धर्मैर्मवितव्यम् । <b>न च नित्यतया</b>
चमसादीनां विशेषः । तेषामपि गोदोहनादिपक्षे व्युदस्यमानत्वात् इति पूर्वः पक्ष
इत्यर्थः । राद्धान्तस्तु---<b>सत्यं प्रकरणं तुल्यं धर्मवन्तस्तु नित्याः</b> चमसादयः नित्य-
<note>(1) R. एतत्प्रकरणे</note>
﻿<pb n="r903"/>
विनियुक्तत्वात् । <b>नैमित्तिकाश्च</b> गोदोहनादयो निमित्ते सति सन्निधानात् । <b>तद्‍द्वारं</b>
धर्मद्वारं <b>च प्रकरणस्य धर्मग्राहकत्वमिति स्थितम्</b> । अस्यार्थः---एते धर्मा नित्यवदधि-
कारविधिना गृहीताः तत्र यदेव तदनुगुणं तदेव द्वारं युक्तम् । नित्यं च नित्यग्रहणानुगुणं
द्वारं न त्वनित्यम् । तेन नैमित्तिकेषु नास्ति धर्मविनियोगः ग्राहकेण स्वतः तस्यानुपात्तत्वात्
<b>नैमित्तिकं च नित्यकार्यापन्नं भवति अतः कार्यतः सिद्धेः न पुनरुपदेशमर्हति इति</b> ।
<b>द्विरुक्ततादोषश्चोक्तः</b> । अपि च कार्यत एव नैमित्तिकेषु धर्मलाभान्नोपदेशो घटते ।
अन्यतोऽपाप्ते विधिरिति विज्ञेयः1 । यदि पुनः तत्राषि विधेयः तत्राह---<b>द्विरुक्‍ततादोष-
श्चोक्तः</b> ।</p>
<p><b>प्रतिनिधिश्च तद्वत्</b> । <b>अथेदानी प्रतिनिधौ का वार्ता</b> । अनेनावान्तरसङ्गतिं
संशयं चाह । <b>अत्रापि हि कार्यतः प्राप्तिरिति</b> मुख्यकार्यापत्तेः मुख्यधर्माः प्रतिनिधा-
विति <b>पूर्वपक्षवादी मन्यते</b> । कुतः ? <b>कार्येणाक्षिप्तत्वात् प्रतिनिधेः</b> । कार्येण हि
यथाशक्तिसंपाद्येन प्रतिनिधिराक्षिप्यते । तेनानित्यत्वात्प्रतिनिधेः फलचमसवदिति भावः ।
<b>अत्राभिधीयते---सत्यं कार्येणाक्षिप्तः प्रतिनिधिः उपदेशसंपदा तुल्यः नान्यसाध्यतया</b> ।
व्रीह्याद्यपचारे नीवाराः प्रतिनिधीयन्ते । न ते स्वातन्त्र्येणैव व्रीह्युपदेशसंपत्त्यर्थमेव ।
<note>(1) G. विभागः</note>
﻿<pb n="r904"/>
तेन व्रीहय 1एवैते किञ्चिद्विकृताः गृह्यन्त इति <b>औपदेशिक एव धर्मसंबन्धो न कार्यसाधन-
तया द्रव्यान्तरं नीवाराः</b> । यदि कार्यसाधनतया द्रव्यान्तरं नीवाराः स्युः तदा
न स्यादौपदेशिको धर्मसंबन्धः । इह पुनः न कार्यसाधनतया द्रव्यान्तरत्वं, किन्तु
स्वरूपेणैवेति ।</p>
<p><b>नियमार्था गुणश्रूतिः । यत्र पुनः श्रूयते प्रतिनिधिः</b> यथा <b>‘यदि सोमं न
विन्देत् पूतीकानभिषुणुयात्’</b> इति <b>तत्र श्रुताशङ्कतया पूर्वः पक्षः</b> । यदि प्रतिनिधिरेवायं
तदा कार्यत एव प्राप्तत्वात् किं विधिना । तस्मात् रसान्तरमेवेदं साधनत्वेन विधीयत
इति पूर्वः पक्षः । <b>श्रुतोपपत्त्यर्थोऽयं नियम इति राद्धान्तः</b> । श्रतो यः सोमः
तदुपपत्त्यर्थ एवायं नियमः । एतदुक्‍तं भवति---प्रतिनिधिर्नियम्यत इति नास्ति विध्यानर्थ-
क्यमिति तेनात्राप्युपदेशत एव धर्मा इति ।</p>
<p><b>संस्थास्तु समानविधानाः । ननु चेदं फलचमसेन गतमेवाधिकरणम्</b> । तत्र
हि एतदुक्तम्---<b>न नैमित्तिकस्य धर्मा भवन्त्युपदेशेन इति</b> । नैमित्तिकाश्च संस्थाः अतः
तासामपि उपदेशतो न धर्मैर्भवितव्यमिति । उक्‍तमेव समाधत्ते---<b>उच्यते अस्त्वत्राधिका-</b>
<note>(1) R. एते</note>
﻿<pb n="r905"/>
<b>शङ्का । का पुननसौ ? इयमसौ</b> । इह सोमेन यजेतेति श्रूयते सोमसंस्काराश्च श्रूयन्ते 
अभिषवणाभिप्लवनोत्पवनादयः । तदालोचनया रसभावमुपगतः सोमः यागसाधनमिति
<b>प्रतीयते</b> । तस्य च इन्द्रवाय्वादिदेवतोद्देशेन ग्रहणमाम्नायते । देवतोद्देशेन ग्रहणमेवं
दृष्टार्थं भवति यदि तामेव देवतामुद्दिश्य त्यज्यते । ततश्च या एव ग्रहणे देवताः श्रूयन्ते
ता एव यागे देवता भवन्ति । तानि च ग्रहणानि ग्राह्यस्य द्रव्यस्य विपुलत्वात् नियत-
परिमाणत्वाच्च उपकल्प्यमानानां रसांशानां समुच्चीयन्ते । तेषां च प्रयुक्तानां ग्रहणानां
1अनावृतौ यागस्योपसंहर्तुमशक्यत्वात् यागस्यावृत्तिरवसीयते । तथाऽपराण्यपि ग्रहणानि
उक्थ्यादिसंज्ञकानि कामयोगेन चोद्यन्ते <q>‘प्रजाकाम उक्थ्यं गृह्णीयात्’</q> इति । यत्र स्तोत्र-
चोदना <q>‘वीर्यकामः षोडशिना स्तुवीत’</q> इति तत्रापि ग्रहणचोदनाऽस्त्येव । स्तोत्रस्य ग्रहण-
निमित्तत्वात् <q>‘ग्रहं वा गृहीत्वा चमसं वोन्नीय स्तोत्रमुपाकरोति’</q> इति । तान्यपि चोक्थ्यादि
ग्रहणानि प्रकृतसोमयागसंबन्धरसीभूतसोमद्रव्यविषयाण्येव । तेन तत्रापि स एव यागः
प्रजाकामादिभिरुक्थ्यादिसंज्ञकैः ग्रहणैः सोमरसमुपकल्प्यानुष्ठेय इति प्रतीयते । तत्र
एकत्वाद्यागस्य यागधर्मैर्दीक्षणीयादिभिर्भवितव्यमेव इति पूर्वपक्षवादी मन्यते । ततश्च तेषु
सर्वेषु धर्मेषु भवत्सु ऐन्द्रवायवादिग्रहैरपि भवितव्यम् । तेषां च क्लृप्तक्रमत्वात 2अन्तत एव
काम्यैर्ग्रहैर्भवितव्यं इति संस्थाव्यपदेशोऽप्युपपत्रः । यानि पुनरत्र ग्रहणानि उक्थ्यादीति तानि
निमित्तसंयोगेन चोद्यमानानि ग्रहणधर्मशून्यानि भवन्तु । गोदोहनवत् न तेषामिह
दीक्षणीयादिधर्मसंबन्धाशङ्का यागधर्मत्वात् । न हि यागधर्मैः यागधर्मः संबध्यते समत्वा-
दिति । सर्वमिदं दर्वमिदं दर्शयितुमुपक्रमते---<b>उक्थ्यादयो हि ग्रहणविशेषाः</b> सोमरसावकल्पन-
विशेषाः <b>ते च गृह्यमाणस्य संस्काराः स्वयमितिकर्तव्यताभूताः</b> । <b>न चेतिकर्तव्यता
इतिकर्तव्यतया संबध्यते</b> । किं तर्हि ? <b>यागेन</b> । इदमत्राभिप्रेतम्---यदि ग्रहणानामेव
<note>(1) R. अनावृत्ते</note> <note>(2) R. अतन्त्रत एव</note>
﻿<pb n="r906"/>
दीक्षणीयादयो धर्माः शङ्क्येरन् तदा नैमित्तिकानां न भवेयुः । <b>न च ग्रहणानां धर्मसंबन्धः</b> ।
किन्तु यागस्य । <b>सर्वग्रहणसंस्कार्यद्रव्यकश्चायं यागः सोमेन यजेतेति</b> । य
एव यागः सर्वग्रहणसंस्कार्यद्रव्यकः स एवायमुक्थ्यादिप्वपि सर्वैर्गहैः यः संस्कार्यः सोमरसः
स एव द्रव्यं यस्येति विग्रहः । एतदुक्‍तं भवति---देवताविशेषोद्देशेन च यानि ग्रहणानि क्रियन्ते
तैर्यो रसभागः उपकल्प्यते तेनायं सोमयागः क्रियते । उक्थ्यादिष्वपि तावत यागशेषसोम-
ग्रहणमेव । तेन तत्रापि स एव यागः कर्तव्य इति । <b>नास्य यागस्य उक्थ्यादिषु
अन्या उत्पत्तिर्विद्यते</b> । अपि तु सोमेन यजेतेत्येवोत्पतिः । <b>स चेद्यागः ग्रहणान्तरेषूक्थ्या-
दिषु इतिकर्तव्यतापि सैव यैव</b> ऐन्द्रवायवादिग्रहणैः यागे क्रियमाणे इति यावत्1 ।
यदि यावद्‍ग्रहणविशेषोऽग्निष्टोमान्तः यागस्य धर्मप्राप्तौ निमित्तं स्यात् तदा ग्रहणान्तरेषु
उक्थ्यादिषु न स्यादितिकर्तव्यता । न चैतदस्ति । तदाह---<b>न च ग्रहणविशेषो याग-
स्येतिकर्तव्यताप्राप्तौ निमित्तं, किं तर्हि प्रयोगचोदनैव</b> अनुष्ठेयत्वेन चोदनैव धर्मप्राप्तौ
निमित्तम् । <b>न च ग्रहणान्तरेषु प्रयोगान्तरचोदना यागस्य</b> । उक्थ्यादिष्वपि ग्रहणा-
न्तरेषु न यागस्य प्रयोगान्तरचोदना । किं तर्हि ? य एव सोमेन यजेतेति प्रयोयश्चोदितः
स एवोकथ्यादिष्वपि । ऐन्द्रवायवादिष्विव <b>गुणानामेव हि ग्रहणविशेषाणां तत्रोक्थ्यादिषु
फलाय चोदना न यागस्य</b> । <b>यथा गोदोहनेन पशुकामस्य प्रणयेदिति न दर्शपूर्णमासयोः</b>
<note>(1) R. इति यावत् --- इति नास्ति</note>
﻿<pb n="r907"/>
<b>प्रयोगश्चोद्यते । तस्माद्भवन्तु ग्रहणाति ग्रहणधर्मोपदेशशून्यानि फलचमसवत् । न
पुनर्यागोऽपि यागधर्मैरसंबद्ध इति शक्यते वक्‍तुम् । सर्वसंस्कारेषु एकप्रयोगस्य
एकस्यानुष्ठानस्य चोदितत्वात् प्रयोगग्राह्यत्वादितिकर्तव्यताया इत्युक्‍तं प्राक्</b> । यत
एव समानविधानाः <b>सर्वसंस्थाः अत एवाग्निष्टोमग्रहणम्</b> । <q>‘यद्यग्निष्टोमं जुहोति’</q> इति ।
द्यग्निष्टोमान्तस्यैवौपदेशिका धर्माः त्तदा अन्तरेणाप्यग्निष्टोमग्रहणं अग्निष्टोमस्यैव स्यात् । 
तत्राग्निष्टोमग्रहणमनर्थकं स्यात् । समानविधाने तु विशेषसंस्कारसंबन्धार्थं अग्निष्टोमग्रहणं
<b>समुच्चयश्च प्रदर्शितः</b> । पशूनां समानविधानेन हि आग्‍नेयस्य सर्वसंस्थासु औपदेशिकत्वात्
वैशेषिकैः उक्थ्यादिसंस्थासंबन्धिभिः पशुभिः समुच्चयो घटते । तेन तस्मिन् सति 
द्वितीयतृतीयदर्शनमुपपद्यते इतरथा आतिदेशिकस्याग्नेयस्य उक्थ्यादिसंस्थाभाग्भिः
औपदेशिकैर्वाधे सति समुच्चयो न स्यादिति । अत्र चोदयति---<b>पशूनामदृष्टार्थतया
समुच्चय एव न्याय्यः</b> । तथा च वक्ष्यति प्राजापत्येषु चाम्नानात् इति । <b>अत्रोच्यते
---सवनीयसमाख्यया सर्वपशूनां तुल्यकार्यावगमात्</b> युक्त एव बाधः । तस्मादुपपन्नं
लिङ्गदर्शनम् । <b>अत्राभिधीयते---सत्यमेवं स्यात् यदि, संस्थान्तरेषूक्थ्यादिषु प्रयोग-
चोदनयैव</b> यागकर्तव्यता <b>लभ्यते यथा गोदोहनेन दर्शपूर्णमासयोः</b>। इह तु अग्निष्टोम-
﻿<pb n="r908"/>
<b>संस्कारपर्यन्तैव यागस्य प्रयोगचोदना</b> । इह तु अनैमित्तिकाः क्रत्वर्थाः ये
अग्निष्टोमान्ता ग्रहणाख्याः संस्काराः तत्पर्यन्तैव यागस्य सोमेन यजेतेत्यनेनानुष्ठान-
चोदना । <b>अत ऊर्ध्वं कामसंयोगेन चोद्यन्ते ग्रहा उक्थ्यादयः त एव यागचोद-
नामाक्षिपन्ति</b> । यथा ऐनद्रवायवादयो नित्या <b>ग्रहाः आवृत्तिम् । एवं चेत् न
यागचोदनया धर्माः शक्यन्ते ग्रहीतुं उक्थ्यादिषु । अतः फलचमसवत्
नित्यानित्यसंयोगविरोधो युक्तः</b> । उक्थ्यादिषु यागस्यानुष्ठानचोदना नैमित्तिकी काम्यैर्ग्रहै-
राक्षिप्यमाणत्वात् । <b>नित्याश्च यागसंबन्धिनो धर्माः ते नित्यानुष्ठानेन गृहीता भवितुमर्हन्ति</b>
अनित्यानुष्ठानगृहीतत्वे तु नित्यानित्यसंयोगविरोधः स्यात् इति सिद्धमत्रापि फलचमसवत्
नोक्थ्यादिषु ग्रहणाक्षिप्तस्य एकस्यापि यागस्य धर्मा इति । <b>कार्यतश्च धर्मप्राप्तिः । अतः
समुच्चयग्रहणं वचनात् भविष्यति</b> । अस्योक्थ्यादिग्रहणाक्षिप्तयागविषयस्याधिकारविधेरुप-
कारापेक्षायां सन्निहितनित्यसंस्थाधिकारनियोगोपकारग्रहणात् कार्यतो धर्माणां प्राप्तिः । ततश्चौ-
पदेशिकेन बाधे प्राप्तं वचनात् समुच्चयो भविष्यति । <b>अग्निष्टोमशब्दश्चानुवादो</b> भविष्यति । 
<q>“यद्यग्निष्टोमो जुहोति”</q> इति वचनेन । न अनुवादो दोषः अनुवादकान्यपि हि वचनानि
दृश्यन्ते यथा <q>“द्वयोः प्रणयन्ति”</q> इति । <b>तथा होमादीनामभावदर्शनमुपपन्नं भविष्यति</b> ।
<q>“यद्युक्थ्यः परिधिमनक्ति न जुहोति”</q> इति प्रचरणीहोमशेषस्य प्रतिपत्तिरियम् । तत्र
समानविधानपक्षे यद्यग्निष्टोमो जुहोतीति अग्निष्टोमहोमः प्राप्नोति इति । तथा उक्थ्ये परिध्य-
﻿<pb n="r909"/>
ञ्जनस्य । तन्न <q>‘न जुहोति’</q> इति होमाभावानुवादो न घटते अनुवादसरूपं चेदम् । वर्तमाना-
पदेशात् । प्रकृतिविकारभावे चौपदेशिकेन परिध्यञ्जनेन तुल्यकार्येण बाधितत्वात् होमा-
भावानुवादो युज्यते । उपदेशतः प्राप्तौ यथोपदेशं कार्यमिति उभयोरुपदेशबलेन समुच्चयः
कल्प्यः । कार्यतस्तु प्राप्तौ क्लृप्त एव कार्ये विधानमिति युक्‍तैव प्राकृतप्रतिपत्तिभूतहोम-
निवृत्तिः इति ।</p>
<trailer>इति ऋजुविमलापञ्विकायां
तृतीयस्य षष्ठः पादः</trailer>
﻿<pb n="r910"/>
</section>
<section>
<head>अथ ऋजुविमलायां
तुतीयाध्यायस्य सप्तमः पादः</head>
<p><b>प्रकरणाविशेषादसंयुक्‍तम्</b> । <b>बर्हिर्धर्माश्च किमङ्कप्रधानार्था उत प्रधानार्था एवेति
सन्देहे प्रकरणात् प्रधानार्था इत्युक्‍त्वा उपकारकत्वेनाङ्गप्रधानार्थतामाह</b> । अनेन यथा-
श्रुतमधिकरणमनुभाषितमाक्षेप्‍तुम् । आक्षिपति---तदयुक्तम् । <b>श्रुत्यादिभिर्हि तादर्थ्यमवगम्यते
नोपकारेण</b> । यत्प्रधानार्थत्वं प्रतिभाति न तदुपकारेण शक्यनेऽन्यथाकर्तुम् । उपकारलक्षणस्य
विनियोगप्रमाणस्याभावादिति । समाधत्ते---<b>उच्यते । श्रुत्यादय एवोपन्यस्ता</b> अङ्गप्रधानार्थत्व-
सिद्धये । <b>बर्हिषि हवींष्यासादयतीति</b> हविश्शब्देन सर्वहविषामेवाभिधानात् अङ्गप्रधानार्थता
बर्हिषः श्रुत्यैवेति । यदि श्रुत्या शेषत्वं <b>उपकारग्रहणं तर्हि किमर्थम् ? उत्तरं---कदा-
चित् तदभावात् श्रुतेः सङ्कोचः स्यात्</b> । <b>अस्ति चासावेकरूप उपकार इति तदभिधानम्</b> ।
अस्यार्थः---यदिदमुपकाराभिधानं तदाशङ्कानिवृत्त्यर्थम् । शेषत्वं सर्वत्रोपकारव्यतिरेकेण
नास्ति । तेन अङगप्रधानहविरर्थः उपकारोऽवेपणीयः । तत्र यदेकत्र दृष्ट उपकारः अन्यत्रा-
दृष्टरूपः स्यात तदा दृष्टेनैवोपकारेण यत्र शेषत्वं तत्रैव शेषता स्यात् सेयमाशङ्का माभूदिति सर्वत्र
<note>(1) P. 1073</note>
﻿<pb n="r911"/>
दृष्ट एकरूप उपकार इति दर्शयितुमुपकाराभिधानम् । यद्यङ्गप्रधानार्थता <b>एवं तर्हि वाक्येनैव
शेबस्य वर्हिर्धर्माणामन्वयः</b> । वाक्येन चेदन्वयः बर्हिर्मात्रे पिष्डपितृयज्ञवर्तिन्यपि 
<b>किमिति न भवति</b> । प्रकरणेन ह्यन्वये यस्यैव प्रकरणं तस्यैव धर्माः स्युरिति। चोद्यं
परिहरति - ग्राहकत्वे सति शेषत्वमुक्तम् । <q>“प्रकरणविशेषाद्विकृतौ विरोधि स्यात् ”</q> इत्यत्र
ग्रहकेण गृहीतं विनियुज्यत इत्युक्‍तं सप्तमाद्ये । <b>ग्राहकश्चात्र दार्शपूर्णमासिकप्रयोग-
विधिः तत्सन्निधानाद्धर्माणामिति</b> नान्यदीयधर्माणां प्राप्तिरिति । <b>लिङ्गदर्शनमुक्तम</b> ।</p>
<p><b>फलसंयोगात्‍तु</b> । अत्न भाष्यकारः केशश्मश्रुवपनादीनां किमङ्गप्रधानार्थता उत
प्रधानार्थतैवेति विचारयति । तत्न कारणभुतं सन्देहं वक्‍तुमुदाहरणशुद्धिमाह - <b>इह पुरूष-
संस्कारा उदाहरणमिति</b> । यद्यप्यत्न द्वितीयानिर्देशो नास्ति तथापि लोकत एव वपनादीनां
पुरूषसंस्कारत्वेन दर्शनात् पुरूषसंस्कारा एवैते । संप्रति कारणसन्देहमाह---<b>ते किं कर्तृभुतस्य
उताधिकृतस्येति</b> । द्वे हि पुरूषस्यावस्थे कर्मणि । एका तावदधिकृतावस्था ऐश्चर्यलक्षणा,
अपरा कर्त्रवस्था । तद्यदि कर्त्रवस्थस्य पुरूषस्य संस्कारः तदा कर्तुरङ्गप्रधानार्थत्वात् तत्संस्कारो-
प्यङ्गप्रधानार्थः इत्यग्रीषोमीयपशुविकारे पशुबन्धेपि वपनादयश्चोदकात्स्युः । अथाद्दिकृताव---
स्थस्य संस्कारः तदा प्रधान एव पुरूषस्याधिकारात् तदर्था वपनादयः स्युः इति । <b>कतृभूतस्य
एवं कर्माङ्गतोपपद्यत इति पूर्वः पक्षः</b> । अस्यार्थः कर्ता हि कर्मणोऽङ्गम् । यदि 
<note>(1) P. 1077</note>
﻿<pb n="r912"/>
तस्यैव ते संस्कारा भवेयुः तदा कर्माङ्गता धर्माणामपि स्यात । अधिकृतावस्थस्तु प्रधानभुतः
तस्य संस्कारा न कर्मणोऽङ्गम् । अनङ्गावस्थासंबन्धित्वात् अकर्माङ्गभूतस्य च नियोग---
संबन्धितैव हीयते । तस्मात् कर्तृभूतस्येति पूर्वः पक्षः । राद्धान्तमाह---<b>किमित्यं-
शोपनिपातिनी इतिकर्तव्यतेति सप्तमाद्ये वक्ष्यामः । आकाङ्क्षाद्वयस्य तत्प्रसूतेः</b>
अस्यार्थः---या काचिदिर्क्‍तव्यता सा साध्यांशोपनिपातिनी । न शाधनांशे । कुतः ?
केन कथमित्याकाङ्क्षाद्वयस्य 2तत्कर्तृत्वात् । साध्यमेव सेतिकर्तव्यताकं करणमाकाङ्क्षति ।
न पुनः करणमितिकर्तव्यतामाक्षिपति इति सप्तमाद्ये दर्शितम् । एवं स्थिते किं कर्तृभावे
योग्यतामापादयति उताधिकृतभावे अयं संस्कार इति चिन्त्यते । तत्र <b>यदर्थः कर्तृभावः
संस्कारोऽपि तदर्थ एव युक्तः</b> । अधिकृतभावार्थं हि कर्तृत्वम् । ऐश्वर्यलक्षणस्याधि-
कारस्य संपत्यर्थं पुरुषः कर्तृतामवलम्बत इति । प्रधानभूताधिकृतावस्थस्यैव पुरुषस्य संस्कारो
युक्तः <b>अधिकारनिष्पत्त्यर्थत्वाच्छास्त्रस्य । तस्मादधिकृतस्य संस्कार इति युक्तम्</b> । 
फलभूताधिकारनिर्वृत्तौ च साहाय्यं वाञ्छन्तौऽधिकृतसंस्कारा अपि भवन्तीतिकर्तव्यताभूता
यागस्येत्युक्‍तं भाष्ये ।</p> 
<p><b>चिकींर्षया च संयोगात् । बर्हिर्धर्माधिकरणेन किमत्रान्यत्वं येनेदमधिकरण-
मारभ्यते</b> । यथा तत्र बर्हिरादेरङ्गप्रधानार्थता तथाऽत्रपि वेदेरङ्गप्रधानार्थतैव युक्ता ।
<note>(1) P. 1078</note> <note>(2) R. तत्कृतत्वात्</note>
﻿<pb n="r913"/>
किमर्थमिदमधिकरणमारभ्यते । उत्तरं---<b>प्रधानचिकीर्षां पूर्वपक्षवादी मन्यते</b> । अस्यार्थः
-पूर्वपक्षवादी प्रधानस्यैव चिकीर्षां मन्यते । तथापि किमित्याह---<b>यदर्था चिकीर्षा तदर्थान्ये-
वाङ्गानीत्यभिप्रायः</b> । यदेव हि चिकीर्षितं तदर्थान्येवाङ्गानीति युक्तम् । एतेनैव न्यायेन
संर्वत्रैवम्---यदपि सामान्यतोपदिष्टं---बर्हिषि हवींष्यासादयतीति तदप्यत्रोदाहरणमित्यव-
सेयम् । अत एव तदर्थान्यङ्गानीति बहुवचनम् ।</p> 
<p><b>तथाऽभिधानेन । अभिमर्शने तु साक्षात् प्रधानशब्दसंयोगात् पूर्वः पक्षः</b> ।
चतुर्होत्रा पौर्णमासीमिति पौर्णमासीशब्दस्य प्रधानवचनत्वात् प्रधानहविषामेव अभिमर्शनं,
प्रधानसंबन्धीन्येव हवींषि अभिमर्शनं प्रति प्रधानशब्देनोपस्थाप्यन्ते न पुनरङ्गहवींप्यपि । एव-
मुदाहरणद्वये न्यायेन वचनेन च पूर्वपक्षं कृत्वा संप्रति राद्धान्तमाह---<b>सत्यं प्रधानं चिकीर्ष्यते 
तत्‍तु साङ्गमधिकारनिर्वृत्ताविति राद्धान्तः</b> । को ब्रूते प्रधानं न चिकीर्ष्यत इति ।
किन्तु तदेव चिकीर्ष्यत इति न शक्यते वक्‍तुम् । अधिकारनिर्वृत्त्यर्थं तस्य चिकीर्षा ।
साङ्गं च प्रधानमधिकारं निर्वर्तयति । नाङ्गरहितम् । तेन साङ्गं चिकीर्ष्यत इति । 
<b>एवमभिमर्शनमप्यधिकारसाधनस्यैव</b> । तत्रापि हि द्वितीयादर्शनेन ईप्सिततमत्वावगतेः ।
ईप्सिततमता च साधनस्यैव, न केवलं करणमात्रस्य । साधनं च सेतिकर्तव्यताकं करण-
<b>मित्युभयोः</b> वेद्यभिमर्शनयोः <b>अङ्गप्रधानार्थता</b> । तुल्यासिद्धान्ततया च द्वौ पूर्वपक्षौ कृत्वा
सिद्धान्तितम् ।</p>
<note>(1) P. 1079</note>
﻿<pb n="r914"/>
<p><b>दीक्षादक्षिणं तु वचनात्प्रधानस्य । दीक्षादक्षिणमपि साङ्गादधिकारनिर्वृत्ते.
साङ्गस्येत्याशङ्क्य वचनात्प्रधानस्येति राद्धान्तः</b> । कुतः ? अनेन पूर्वपक्षराद्धान्तौ
द्वावप्युक्‍तौ । कर्तृसंस्कारतां च दीक्षाया अभ्युपगम्येयं चिन्ता । तत्र साङ्गस्याधिकार-
निर्वर्तकत्वात् साङ्गमेवानुष्ठेयम् । तदङ्गभूतः कर्ता । कर्तृसंस्कारोऽपि तदङ्गभूत एवेति
पूर्वः पक्षः । वचनं तु साङ्गप्रधानाभिप्रायेण वर्णनीयम् । न वचनस्यान्यार्थत्वे प्रमाण-
मस्तीति राद्धान्तितम् । संप्रति चोदयति---<b>युक्‍तं तावत् दीक्षा प्रधानस्य । यदा पुनर्दक्षिणा
प्रधानस्य तदा कथमपरिक्रीतैरङ्गानि क्रियन्ते</b> ? तानि चार्त्विज्यादीनि । <b>केन वोक्‍तं 
अपरिक्रीतैरङ्गानि क्रियन्त इति</b> । 3<b>प्राकृतमानतिकारणं भविष्यत्येव</b> । दीक्षणीया-
दिष्वैष्टिकेषु चोदकप्राप्ता दक्षिणा भविष्यति । यदि तत्र प्राकृती दक्षिणा <b>न तर्हि प्रसङ्गो</b>
दक्षिणायाः । <b>यथा प्रसङ्गः तथा प्रसङ्गलक्षण एव वक्ष्यामः । दर्शनमुक्तम्</b> ।</p>
<p><b>तथा यूपस्य वेदिः । अर्धमन्तर्वेदीति श्रूयते किं वेदिः यूपाड्गं उत नेति संशये</b>
<note>(1) P. 1081</note> <note>(2) P. 1082</note> <note>(3) प्राकृतमाह किंकारणं</note>
﻿<pb n="r915"/>
<b>श्रुतेरङ्गमिति पूर्वः पक्षः</b> । अर्धमन्तर्वेदीति वचनात् वेदिरङगं यूपस्येति पूर्वः
पक्षः । राद्धान्तस्तु---<b>बहिर्वेदिपदैकवाक्यत्वात् न श्रुत्यर्थविधानं संभवतीति देशलक्षणा ।
उभयविधाने वाक्यभेदप्रसङ्गात्</b> । अस्यार्थः--- <q>“वज्रो वै यूपः, यदन्तर्वेदि मिनुयात् निर्दहेत
यद्वहिर्वेदि अनवरुद्धः स्यात् अर्धमन्तर्वेद्यर्धं बहिर्वेदि मिनोति । अवरुद्धः स्यात् न निर्दहति”</q>
इति उपक्रमोपसंहारयोः एकवाक्यत्वात् एकमिदं वाक्यामिति निश्चीयते । यद्यन्तर्वेदीति
श्रुत्यर्थः परिगृह्यते तदा बहिर्वेदिपदैकवाक्यता नोपपद्यते इत्येकवाक्यतासिद्ध‍यर्थं देशलक्षणैव
न्याय्येति ।</p> 
<p><b>शामिधेनीस्तदन्वाहुरिति । कः पुनः पूर्वेणास्य विशेषः</b> । यथा पूर्वत्र देश-
लक्षणा, तथाऽत्रापि हविर्धानेन देशो लक्ष्यतामिति । उत्तरं---<b>अयमस्ति विशेषः पदान्तरा-
संबद्धं ह्यत्र हविर्धानं श्रूयते । नान्तर्वेदिवत् बहिर्वेदिपदसंबद्धम् । तस्मादङ्गाङ्गिभाव
एव न्याय्य इति पूर्वपक्षवादी मन्यते । श्रुतेः</b> । तत्र हि श्रुत्यर्थपरित्यागे बहिर्वेदिपदैक-
वाक्यता कारणम् । इह तु तदभावात् श्रौत एवार्थो ग्राह्यः । तेन हविर्धानाङ्गता
सामिधेनीनाम्, सामिधेन्यङ्गता वा हविर्धानस्य युक्ता । न विनियुक्तविनियोगविरोधो नाम
कश्चिद्विरोधोऽस्ति । तथा हि---एकैव दधिजातिः क्रतौ पुरुषे च विनियुज्यते । यद्धि न
<note>(1) P. 1084</note>
﻿<pb n="r916"/>
यथा दृश्यते तद्विरुद्धमित्युच्यते तदाह---<b>विज्ञानविपरीतं हि विरुद्धमभिधीयते</b> । इतमेवा-
विरुद्धं यद्यथा ज्ञायते तथा इति । <b>राद्धान्तवादी तु उभयोः अन्यार्थत्वात् देशलक्षणसंबन्ध
एव न्याय्य इति मन्यते</b> । अयमाशयः---यद्यपि वस्तुविरोधो नास्ति तथापि यदन्यसंबन्धितया
प्रतिपत्‍तुमेव न शक्यते, यथा न देवदत्तीयं यज्ञदत्तीयमिति प्रतिपत्तिः । इह हविर्धानमिति
हविस्संबबन्धः प्रतीयते तथा समिधेनीरिति समिन्धनसंबन्धः प्रतीयते तेन श्रौतार्थान्वयानुपपत्तेः
देशलक्षणया संबन्धोऽवसीयते । <b>तथा <q>‘हविर्धानं’</q> <q>‘सामिधेन्यः’</q> इति समाख्या न
पीडिता भवति । अन्यथा हि</b> श्रुत्यर्थपरिग्र्हे, <b>हविर्धानं सामिधेनीनां सामिधेन्यो वा
हविर्धानस्येति देवदत्तस्येदं यज्ञदत्तस्येति यथेदमसंबद्धं तथेदमपि स्यात् तस्मादत्रापि
पूर्ववत् देशलक्षणैवेति युक्तम् । आग्‍नेय्यधिकरणवच्च सामान्यविशेषसंबन्धे वाक्यभेदः
स्यात्</b> । अस्यार्थः---यथा आग्‍नेय्यधिकरणे अप्रकृतानां ग्रहणे तासां सामान्यसंबन्धे
विशेषसंबन्धे च वाक्यभेदः, तथेहापि स्यात् अत्रापि सामान्येन तावद्धविर्धानसंबन्धः पुनश्च
यस्मिन् सुन्वन्ति हविर्धाने तत्संबन्ध इति वाक्यभेदः स्यात् ।</p>
<p><b>शास्त्रफलं प्रयोक्तरि । कथं पुनरत्र परिक्रयादिषु श्रूवमाणेषु संशयः ?</b>
अस्यार्थः---यदा वरणं परिक्रयश्च श्रूयते तदा तयोः दृष्टार्थत्वेनानतिकारणत्वात् परिक्रीतै-
<note>(1) P. 1086</note>
﻿<pb n="r917"/>
रन्यैरेव पदार्थाः कर्तव्याः । तथा <b>‘मैत्रावरुणः प्रेष्यति चानुचाह’</b> इति साक्षादन्य एव
श्रूयते । तथा आध्वर्यवं इत्याद्याः समाख्याः सन्ति इति कथमत्र संशयः ? पूर्वपक्षा-
भावादिति । समर्थयते---<b>अयमभिप्रायः-कर्तृगामिक्रियाफलं अत्र श्रूयते</b> । अधिकार---
विधिसामर्थ्यात् कर्तृत्वमत्राधिकारिणः श्रूयते । तत्र यदि परः पदार्थान् कुर्यात् कर्तृत्वमेव
विहन्येत । <b>अतस्तद्विरोधात्</b> अधिकारसामर्थ्यावगतकर्तृत्वाविरोधात् परिक्रयं मन्यते
गौणं तेन नायं परिक्रयः परिक्रयवद्भविष्यति परिक्रयोऽदृष्टार्थो वा भविष्यति । तदाह
---<b>अदृष्टार्थं वा मन्यते</b> पूर्वपक्षवादी । मैत्रावरुणादिशब्दश्च कथञ्चित यजमानपरतया
वर्णनीयः । <b>कथं तर्हि आध्वर्यवमित्वाद्याः समाख्याः?</b> कर्मणामध्वर्युसंबन्धाभावात् ।
<b>ग्रन्थसंयोगादुपपन्ना भविष्यन्ति</b> । ग्रन्था एवाध्वर्यवः तद्विहितं च कर्म आध्वर्यवं
भविष्यति । <b>तस्मात् स्वयं कर्तृतैव न्याय्येति पूर्वपक्षवादी मन्यते</b> । अनियमवादी तु
द्रव्योत्सर्गमात्रं स्वयमेव कर्तव्यं स्वत्वत्यागलक्षणत्वात्तस्य, शेषं त्वन्यः स्वयं वा कुर्यादिति ।
अनियमं यो वदति , स मन्यते <b>परिक्रीतैरपि क्रियमाणं तेनैव कृतं भवति</b> । कृतः ?
<b>स हि तेषां प्रयोक्‍ता प्रयोक्‍तुश्च कर्तृत्वस्मरणं</b> तत्प्रयोजको हेतुश्चेति चकारात् कर्तृत्व-
स्मरणात् । अधिकारश्च नियोगनिबन्धनां सिद्धिमाक्षिपति । <b>न पुनराहत्यैव कर्तृत्वम्</b>
तेन न कश्चित्तस्य विरोधः । उत्सर्गस्तु स्वद्रव्यत्यागलक्षणत्वात् स्वयमेव कर्तव्यो यजमानेन
<b>एवं कर्तृत्वे उपपन्ने न परिक्रयस्य गौणता अदृष्टार्थाता वा शक्यते कल्पयितुम् । समा-</b>
﻿<pb n="r918"/>
<b>ख्याश्च</b> आध्वर्यवमित्येवमाद्याः कर्मणां <b>मुख्या भविष्यन्ति न ग्रन्थद्वारिकाः</b> । ननु
ग्रन्थ एवाध्वर्य<b>वादयः</b> समाख्याः <b>न कर्मणि इत्यत्राह---न ह्यध्येतारः अध्वर्युशब्दाभिधेयाः
अध्ययनकाले</b> । यद्यध्येतॄणामध्वर्युशब्देनाभिधानं स्यात् तदा तद्योगात् ग्रन्थे समाख्या
स्यात् । न चैतदस्ति । कर्मकाल एव तद्व‍यपदेश इति कर्मकराणामेवाध्वर्य्वादिशब्दा वाचकाः
तद्योगात् कर्मण्येव मुख्या संज्ञेति । <b>कथं पुनरनियनं मन्यते ?</b> परिक्रयणादीनां
नित्यवच्छ्रवणात् । युक्‍तं चोत्सर्गद्वारेणापि कर्तृत्वोपपत्तेः नित्यमन्यैरेव शेषः कर्तव्य इति ।
<b>अयमभिप्रायः---यदा स्वयमनुत्साही तदा परिक्रयः यदाऽसौ परिक्रयः तदा अन्यैरेवेति
मन्यते</b> । अस्यार्थः--- दृष्टार्थपर्यालोचनया अशक्तिपक्ष एव पुरुषान्तरापेक्षायां परिक्रयादय
इति । शक्‍तेन तु स्वयं कर्तव्यमिति । <b>राद्धान्तवादी तु मन्यते नित्यवदाम्नानात् परिक्रयस्य
यदा स्वयं न शक्‍नुयात् तदा परिक्रयेणेति न शक्यते कल्पयितुम्</b> । तेन नित्यं
परिक्रीतैरेव शेषकार्यं कर्तव्यम् । <b>ननु सामर्थ्यात् भविष्यति</b> । यदा न शक्‍नु-
यादित्येतत् सामर्थ्यात् भविष्यति लोकवत् । परिहरति---<b>न हि श्रुतौ प्रत्यर्थिन्यां सामर्थ्ये
प्रभवति</b> । श्रुतिश्चात्र नित्यमेव परिक्रयं ब्रवीति । यदेत्यश्रवणादित्युक्तम् । <b>लोके तु
दृष्टार्थत्वाद्यधथार्थमिति युक्तम्</b> । नियोगस्त्वत्रादृष्टरूपः परिक्रीतपुरुषसाध्य एवेति नित्यं
परिक्रय उपादातव्यः ।</p>
﻿<pb n="r919"/>
<p><b>तत्रार्थात् कर्तृपरिमाणम् । एवं स्थिते उत्सर्गादन्यत्र परिक्रितकर्तृत्वे परेषां
सङ्ख्याऽनियमं मन्यते पूर्वपक्षवादी</b> । कार्यार्थं हि पुरुषा उपादीयन्ते । तत्र यदा
यावद्भिः कार्यं तावन्त उपादेयाः । ननु स्तोकेषूपादीयमानेषु कथं समाख्या घटिष्यते ?
कथं च वरणभेद उपपद्यते ? वृतत्वादिति । तत्राह---<b>एकस्मिन्नपि समाख्यावरणयोश्च
उपपत्तेः</b> । एकत्रैव समाख्यानामुपपत्तिः वृक्षतरुन्यायेन । तथा एकस्यैव ततत्कर्मार्थतया
वरणभेद उपपद्यते । <b>राद्धान्तवादी तु उत्पत्तौ तावत् समाख्यातो भेदं मन्वानः</b> । श्रुतौ
तावदाध्वर्यवादिसमाख्या प्रतीयते । तत्र तद्भेदात् सज्ञिनामपि भेद एवावभाति ।
<b>म पुनरेक एक संज्ञौ चोदनावगम्यत्वात् संज्ञानाम्</b> । एता हि संज्ञाः चोदनात एवाव-
गम्यन्ते न लोकतः । यदि लोकतोऽवगम्येत तदा तदनुरूपोऽभेदो भेदो वा भवेत् ।
चोदनावगम्ये यथाचोदनं संज्ञाभेदात् संज्ञिभेद इति <b>यावच्चोदनं</b> पुरुषाः यावत्यः
उत्पत्तिचोदनाः तावन्तः पुरुषा इत्युक्तवान् । <b>एवं दर्शपूर्णमासादिष्वपीत्युक्तम्</b> । अत्राधि-
करणे पूर्वपक्षसिद्धान्तरचने ईदृशी---एकत्रापि संज्ञानानात्वदर्शनात् न भेदः संज्ञिनामिति
पूर्वः पक्षः । राद्धान्तस्तु पुरुषाणामेताः संज्ञाश्चोदनावगम्याः । तत्र च शब्दभेदात्
अधिकार्थत्वमेव न्याय्यम् । न पुनरेकस्यैव शब्दार्थस्य अनेकशब्दत्वादुपपत्तिः2 । यत्र
पुनः प्रमाणान्तरेण दर्शनं तत्र किं क्रियतामिति ।</p> 
<note>(1) P. 1089</note> <note>(2) शब्दत्वापत्तिः</note>
﻿<pb n="r920"/>
<p><b>चमसाध्वर्यवश्च तैर्व्यपदेशात् । चमसाध्वर्यवश्च किं ऋत्विक्‌सङ्ख्यासङ्ख्येथाः
उत सङ्ख्यान्तरपरिच्छेद्याः</b> इत्याक्षेय्तुं संशयोऽनुभाषितः । आक्षेपमाह्---ननु <b>च
होतृकाणां चमसाध्वर्यव इति व्यपदेशात् अन्यैरेव</b> चमसाध्वर्युभिर्भवितव्यम् । ततश्च
पूर्वपक्षाभावात् संशय एव नास्तीत्यर्थः । <b>परस्परव्यपदेशादप्येतदुपपद्यत इति पूर्वः पक्षः</b> ।
अन्योन्यमृत्विजां ऋत्विगन्तरापेक्षया स व्यपदेश इति न ऋत्विक्‌सङ्ख्यातिरिक्ताश्चमसाध्वर्यवः ।
<b>न षष्ट‍यन्तानां परस्परसंबन्धो विद्यत इति सद्धान्तवादी व्यतिरिक्‍तं मन्यते</b> । अस्वार्थः
---सर्व एव ऋत्विजः षष्ठ‍यन्तेन निर्दिश्यन्ते <q>‘होत्रकाणां’</q> <q>‘मध्यतः कारिणां’</q> इत्येवमादिषु
वाक्येषु । न च षष्ठ‍यन्ते परस्परं सबन्धावगतिः यथा देवदत्तस्य भ्राता यज्ञदत्तस्य भ्रातेति
ताभ्यामन्यः प्रतीयते न पुनः परस्परं तयोः संबन्ध इति ऋत्विग्ध्यतिरिक्‍ताश्चमसाध्वर्यवः ।
<b>उत्पत्तौ च संज्ञाभेदात्</b> यद्‌युत्पत्तौ संज्ञाभेदो न स्यात् तदा लौकिकीयं समाख्येति
यथालोकं वर्तेत । ततश्च भेदो न स्यात् । उत्त्पत्तौ संज्ञाभेदात् युक्तोऽर्थभेदः । तस्मादन्ये
चमसाध्वर्यवः इति ।</p> 
<p><b>उत्पत्तौ बहुश्रुतेः । इदमिदानीं सन्दिह्यते---किमनियता उत बहव इति</b> ।
<note>(1) P. 1089</note> <note>(2) P. 1092</note>
﻿<pb n="r921"/>
<b>प्रातिपदिकार्थसिद्धेरनियताः</b> । एकस्मिन्नपि प्रातिपदिकार्थसिद्धेरनियताः । ननु कथं
बहुवचनं चमसाध्वर्यून् वृणीत इति तत्राह---<b>अनियमेऽपि पक्षे बहुवचनोपपत्तेः</b> ।
राद्धान्तमाह---<b>न, नित्यवद्बहुवचनस्य श्रूयमाणत्वात्</b> पाक्षिकत्वानुपपत्तेः । ननु च
चमसाध्वर्यूणामूद्देश्यत्वात् ग्रहवदविवक्षिता सङ्ख्येत्यत्राह---<b>उत्पत्तौ च बहुवचनस्य
विवक्षितत्वात्</b> । अस्यार्थः---यद्यपि चमसाध्वर्यवः इह वाक्ये उद्देश्याः तथापि तेषां
सङ्ख्याऽनवगता इत्यस्ति सङ्ख्यापेक्षा कियन्त उत्पाद्यन्त इति । तेनापेक्षितत्वात् विवक्षिता
संख्येति । ग्रहे तु विज्ञातत्वात् सङ्ख्यायाः अपेक्षैव नास्तीति युक्ता तत्राविवक्षा ।
तदाह---<b>असिद्धार्थलक्षणं प्रातिपदिकं न वचनमपेक्षते नोत्पाद्यवचनम् । तस्माद्वहवः</b> ।
इदमेवात्र व्युत्पाद्यते उत्पाद्यगता सङ्ख्या उद्देश्यत्वेपि विवक्षितेति ।</p>
<p><b>दशत्वं लिङ्गदर्शनात् । स्थिते बहुत्वे किमनियमः, उत नियतैव काचित्
बहुवचनाभिधेया सङ्ख्या, उत त्रित्वसङ्ख्यैवेति</b> संशयः । अनेन अवान्तरसङ्गतिमाह
---<b>कपिञ्जलवत् त्रित्वसङ्ख्यैवेति</b> अनियम इति वा प्राप्ते <b>दशपेये</b> विकृतिभूते सिद्धवत्
दश चमसाध्वर्युदर्शनात् दशैवेति नियमः । <b>स्वामिदशत्वाच्च । अत्र च अनियमपक्ष</b>
<note>(1) P. 1092</note>
﻿<pb n="r922"/>
उपक्रममात्रम् । कपिञ्‍जलान्यायेन त्रय एवेति पूर्वः पक्षः । कथं पुनः दशपेये दशदर्शनादिह
दश भवेयुरित्यत्राह---<b>अन्यत्रापि नियता सङ्ख्या उपदेशं नियन्तुमर्हति अविरोधात्</b> ।
यद्यत्र त्रयो भवेयुः तदा सिद्धवद्दर्शनं नोपपद्यते दशपक्षे तु बहुवचनस्य न कश्चिद्विरोधः दशा-
नामपि बहुत्वात् । <b>तथा चोक्‍तं कारणदतिक्रम इति</b> । ननु तेनैव तर्हि गतार्थ-
मिदम् । न । अन्यवर्तित्वात् दशसङ्ख्यायाः पूर्वपक्षिणोऽधिकाशङ्का ।</p>
<p><b>शमिता च शब्दभेदात्</b> । यथा संज्ञाभेदात् चमसाध्वर्यवः ऋत्विग्भ्यो भिद्यन्ते
एवं <b>शमितापि शब्दभेदाद्भिद्यते</b> । अनेनावान्तरसङ्गतिरुक्ता । युक्तिमाह---<b>संज्ञा-
भेदश्चोपपन्नो भवति</b> । अन्यथा एकस्यैवार्थस्यानेकशब्दत्वमन्याय्यमाश्रितं स्यात् इति ।
राद्धान्तमाह---<b>नात्र भेदः उत्पत्तिनिबन्धनो हि भेद उक्तः । न चास्योत्पत्तिरस्ति</b> ।
अस्यार्थः---न शब्दभेदमात्राद्भेद उक्तः । अपि तु उत्पत्तिचोदनाभेदात् । उत्पत्तिचोद-
नायां हि अलौकिकी संज्ञा भवति । अन्यथा तु अलौकिकार्थान्तराभावात् प्रकृतानामन्य-
तरस्मिन्नयं शब्दो वर्तत इति निश्चीयते । यद्यस्योत्पत्तिर्नास्ति <b>कथं तर्हि संज्ञान्यत्वं</b>
<note>(1) P. 1092</note>
﻿<pb n="r923"/>
नार्थान्तरं विना संज्ञान्यत्वमुपपद्यत इति औत्सर्गिको न्यायः । उत्तरं---<b>नैवेयं संज्ञा, किं
तर्हि ? यौगिकाभिधानमेव</b> शमयतीति शमिता । तेन यः शमयति पशुं स प्रकृता-
नामन्यतमो भविष्यति । <b>एवं चाध्वर्यवमिति समाख्या उपपन्ना भविष्यति</b> । शामित्र-
मप्याध्वर्यवमिति समाख्यायते । यदि चाध्वर्युरेव शमिता एवमुपपद्यते समाख्येति ।</p>
<p><b>उपगाश्च लिङ्गदर्शनात् । केन विशेषेणायमधिकरणातिदेशः</b> ? यावता उपगा-
शब्दोऽपि यौगिकः । न2 चास्योत्पत्तिरस्ति । <b>अयं विशेषः उपगा इति गानकारिणां
संबन्धात् चमसाध्वर्यव इव होत्रकाणामिति पूर्वपक्षवादी मन्यते</b> । अस्यार्थः
---गातॄणामुपगाः संबन्धिनो भवन्ति । न च ऋत्विगन्तरसंबन्धिता ऋत्विजः । तेन
यथा चमसाध्वर्यवो होत्रकाणां संबन्धिनोऽन्ये च ऋत्विग्भ्यः तथा उपगा इति पूर्वपक्षवादी
मन्यते । <b>उत्पत्तेरश्रवणादित्यतिदिष्टो राद्धान्तः</b> । उत्पत्तेरश्रवणादर्थान्तराभावात्
तेष्वेवाबमुपगाशब्दो यौगिकः । यश्च गातृसंबन्धः स गानोपचयकारित्वनिबन्धनो न स्वामि-
कर्मकरत्वनिबन्धनः । <b>लिङ्गमुक्तम्</b> ।</p>
<note>(1) P. 1094</note> <note>(2) G. न चान्यो</note>
﻿<pb n="r924"/>
<p><b>विक्रयी त्वन्यः। सोमविक्रयी पुनः</b> किमृत्विगेव उतान्य इति <b>तेषामृत्विजा-
मेवान्यतम इति</b> पूर्वपक्षवादी <b>मन्यते</b> । चोद्यमाह---<b>ननु चाचोदितो विक्रयः चोदि-
तस्य च ऋत्विजः कर्तृत्वेनोपादीयन्ते</b> । अस्यार्थः---<b>यच्चोदितं तत्क्रतोरङ्गम् । यच्चाङ्गं
तद्यजमानेन कर्तव्यम्</b> । तदेव कर्तुं पुरुषा उपादीयन्त इति कथं <b>विक्रयः</b> आर्त्विजः ।
परिहरति---<b>क्रयोपादानशेषं</b> विक्रयं <b>मन्वानस्य पूर्वः पक्षः</b> । क्रयस्तावच्चोदितः
न चासौ विक्रयं विना सिध्यति । न कश्चित्सोमविक्रये स्वतः प्रवृत्तः सोमविक्रयस्य प्रतिषिद्ध-
त्वात् । क्रत्वर्थत्वे तु विक्रयस्य नास्ति प्रतिषेधः इति क्रयोपादानशेषतया विक्रयोऽप्यङ्गम् ।
अतः ऋत्विजैव कर्तव्यं इतराङ्गवदिति पूर्वः पक्षः । <b>राद्धान्तवादी तु लोभादेव</b> विक्रेतु-
<b>राक्षेपसिद्धेः द्रव्यार्जनवन्न शेषं मन्यते</b> । यद्यप्यस्ति प्रतिषेधः तथापि केचिल्लोभात् अति-
क्रान्तनिषेधाः स्वत एव सोमविक्रयेऽपि प्रवृत्ताः । तानाश्रित्य प्रयोगविधिः न सोमविक्रय-
माक्षिपति यथा द्रव्यार्जनम् । अपि च शूद्रादीनां सर्वविक्रयाभ्यनुज्ञानात् निषेधातिक्रमोऽपि
नास्ति <b>इत्यनार्त्विजमेव । अतोऽन्यः</b> सोमविक्रयीति सिद्धम् ।</p>
<p><b>कर्मकार्यात् सर्वेषाम् । ननु चात्र राद्धान्तो न घटते । कथं न घटते</b> ? आक्षेप्ता
<note>(1) P. 1094</note>
﻿<pb n="r925"/>
आह---<b>उत्पत्तावपि परिसङ्ख्यैव प्राप्नोति</b> यद्युत्पत्तिरेव ऋत्विक‍्शब्दस्य प्रवृत्तौ निमित्ते
तथापि <b>परिसङ्ख्यैव प्राप्नोति</b> सप्तदशर्त्विज इति । कुतः ? <b>चमसाध्वर्यूणामप्युत्पत्ति-
श्रवणात्</b> । उत्पत्तिनिमित्तत्वे तेषामपि ऋत्विक‍्शब्दप्रवृत्तौ सप्तदशेति सङ्ख्यानुपपत्तौ
परिसङ्ख्यैवाश्रयणीया । <b>अथ परिसङ्ख्यैवेष्टा</b>ऽभिधानस्य <b>ऋतुयजननिमित्तनिरसनमनर्थकं
स्यात्</b> । ऋतुयजननिमित्तत्वेपि ऋत्विगभिधानस्य परिसङ्ख्यैवेयं भविष्यति सप्तदशऋत्विज
इति राद्धान्तं संबन्धयति---<b>अत्रोच्यते । उत्पत्तौ</b> निमित्तभूतायामङ्गीक्रियमाणायां
<b>नैवं परिसङ्ख्या प्राप्‍नोति एकैकत्रोद्गात्रादिशब्दतुल्यत्वात् ऋत्विक‍्शब्दस्य नात्रापह्नवनीयं
किञ्चिदस्ति</b> । अस्यार्थः---तत्र परिसङ्ख्या भवति यत्रापह्नवनीयं किञ्चिदस्ति, उत्पत्तौ शब्द-
निमित्तायां अङ्गीक्रियमाणायां यथोद्गात्रादिशब्दः एकैकवालौकिकार्थः तथाऽयमपि ऋत्विक्-
शब्दः षोडशसु चोदनैकसमधिगम्यवाचकभावः । तेन यत्रैव वेदेन प्रयुक्तः तेषामेव
वाचक इति निश्चीयते नान्येषामिति नास्ति परिसङ्ख्येयम् । <b>ऋतुयजननिमित्ते पुनः</b>
ऋत्विक‍्शब्देऽर्थापह्नवः । सर्वेषामृतौ यजनात् । भवतु को दोष इत्यत्राह---<b>न चासौ शक्यते</b>
वचनशतेनापि । 1वचनप्रवृत्तेः सति निमित्ते दुर्वारत्वात् । यत एवोत्पत्तिनिमित्ता अत
एव लौकिकीयं संज्ञा । <b>अत एवोपरितनमधिकरणमुपपन्नं भवति</b> । वैदिकप्रयोगेण
ऋत्विक‍्शब्दार्थनिश्चये यत्रैव प्रयुज्यते तत्रैव वाचक इति निश्चीयते । तेन षोडशानामेव
ऋत्विक‍्त्वं सिध्यति । अन्यथा ऋतुयजननिमित्तत्वे सर्वेषामृत्विक‍्शब्दाभिधेयता स्यात् ।
<b>एवं च वदता</b> पूर्वाधिकरणस्य विशेषपर्यन्तताव्यवस्थापनमात्रमिदमित्युक्‍तं भवति ।</p>
<note>(1) G. शब्दवृत्तेः</note>
﻿<pb n="r926"/>
<p><b>नियमस्तु दक्षिणाभिः । के त इति संशयः । <q>‘ऋत्विग्भ्यो दक्षिणां ददाति’</q> इति
प्रक्रम्य</b> दक्षिणाविशेषविधिपरे वाक्ये संप्रदानत्वेन <b>कीर्तयति यान् ते त इति राद्धान्तः ।
तथा ये यजमानास्त ऋत्विज इति च दर्शितम्</b> । यजमानानामेवार्त्विज्ये विधानात्
ऋत्विक्कर्मकरतया यजमानेष्वेव चोदकप्राप्तदीक्षाकर्तृविशेषविधिपरे वाक्ये यान् शब्दान्
प्रयुङ्क्‍ते तच्छब्दवाच्या ऋत्विज इति सिद्धमध्वर्य्वादीनामेवर्त्विक्त्वम् ।</p>
<p><b>स्वामिसप्तदशाः । <q>‘सप्तदश ऋत्विजः’</q> इति श्रूयते । तत्र किं यजमानेन सह
सप्तदश उत यजमानव्यतिरिक्ता अन्ये सप्तदशेति</b> संशयः एवं च ब्रुवता गृहपतिशब्दो
यजमानपरो भाष्ये इति व्याख्यातम् । <b>किं प्राप्तम्</b> ? यजमानादन्ये <b>सप्तदश यस्मात्</b>
<b>कर्म</b>करसङ्ख्यैषा । न स्वामी कर्मेकरः <q>‘कर्मणि भृतौ’</q> इति भृतिपूर्वं कर्म कुर्वाणे कर्मकर-
शब्दो व्युत्पादितः न स्वामी भृत्यकर्म कुरुते3 । ननु मा नाम भृत्यकर्म करोतु । कुरुते
तावदसौ तेन किमिति तमेव गृहीत्वा सप्तदशेति व्यपदेशो न भवति इत्यत्राह---<b>एकधर्म-
युक्तानां चावान्तरसङ्क्योपपद्यते । इत्यन्य एवेति युक्तम्</b> । यदि ह्येकधर्मयोगो नाश्रीयते
<note>(1) P. 1094</note> <note>(2) P. 1099</note> <note>(3) R. भृत्याः कर्म कुर्वते ।</note>
﻿<pb n="r927"/>
तदा सर्वेषां पदार्थानां एकसङ्ख्यैव स्यात् अवान्तरसङ्ख्यया व्यवहारो न स्यात् । अस्ति
चासौ । तत्र हि एकधर्मयोग एव निमित्तम् नर्त्विजां यजमानस्य च एकधर्मयोग इति न
तदभिप्रायेण सङ्ख्योपपद्यत इत्यन्य एव सप्तदशो यजमानादिति । <b>अत्रोच्यते । स्वामि-
सप्तदशाः सप्तदशः स्वामी येषां ते तथोक्ताः । ननु च कर्मकरसामान्यप्रयुक्तैषा अवान्तर-
संङ्ख्या</b> । परिहरति---<b>केन वोक्‍तं न</b> कर्मकरसामान्यप्रयुक्‍तेति । <b>कथं तर्हि स्वामि-
सप्तदशाः सप्तदशः</b> । उत्तरम्---<b>न स्वामि/?/या यजमानः सप्तदशः । किं तर्हि ? कर्तृ-
तयैव</b> । एतदेव स्पष्टयति---<b>यजमानापेक्षैषा सङ्ख्या नाधिकारितया । ननु च <q>‘सदस्यं
वृणीत’</q> इति वरणोत्पत्तिमङ्गीकृत्य एषा सङ्ख्या । न च यजमान उत्पद्यते</b> । अस्यार्थः
---यजमानोत्पाद्यतालक्षणैकधर्मयोगादेषा सङ्ख्या भवति । अस्ति च यजमानेनोत्पाद्योऽन्योऽपि
सप्तदशः सदस्यो नाम । तथा हि तस्य वरणं समामनन्ति <q>“सदस्यं वृणीते”</q> इति ।
अत्रापि च ऋत्विक‍्शब्दो लाक्षणिक एव । सत्यपि सदस्ये पुरुषान्तरे तत्र ऋत्विक‍्शब्दा-
प्रयोगात् । अत एव भाष्यकारीयं सन्देहं परित्यज्य निबन्धनकारेणान्यथा सन्देहो
दर्शितः । भाष्ये च सदस्यग्रहणमुपलक्षणम् । एतदुक्‍तं भवति---यजमानादन्यं यं कञ्चिदभि-
प्रेत्य इयं सङ्ख्या उत यजमानमभिप्रेत्येति । चोद्यं परिहरति---<b>उच्यते । षोडशानामेव
वरणेनोत्पत्तिः । ननु च सदस्यं वृणीते’ इति सदस्यः सप्तदशो भविष्यति यदि ब्रह्मण्ये-
चायं सदस्यशब्दो वर्तते</b> । अस्यार्थः---दक्षिणया पुरुषाणामुपादानमिति वक्ष्यामः । वरणं
﻿<pb n="r928"/>
तदनुग्राहकम् । तेन यद्यपि सदस्यस्य वरणं श्रूयते तथापि दक्षिणाश्रवणात् न सदस्यो
नामान्यः कश्चित् संभवति । दक्षिणा च ब्रह्मणः श्रूयते । वरणं च तस्य ब्रह्मशब्देन
नोक्तम् । होत्रादीनां तु वरणं होत्रादिशब्देनैव । तेन ब्रह्मण एवेदं वरणम् । शक्नोति
च तत्र योगिकया वृत्त्या सदस्यशब्दो वर्तितुम् । स हि सदसि भवः । <b>तस्मात् स्वाभि-
सप्तदशाः</b> परिगृह्यन्ते । <b>अथ कस्मादेकश्चमसाध्वर्युर्न परिगृह्यते</b> नोत्पाद्यपुरुषाभि-
प्राया सप्तदशसङ्ख्येति । परिहरति---<b>न ते यजमानेन वरितव्या इत्युक्तम्</b> तेनोत्पत्तिः
तेषामेकरूपा न भवतीत्यर्थः । तस्मात् <b>कर्मकरैः</b> ऋत्विग्भिः <b>सामान्यात्</b> समत्वात्
यजमानस्य नित्यकर्मकरत्वात् <b>यजमान एव</b> सप्तदशो न चमसाध्वर्युः अशक्ति-
विषयत्वादिति ।</p>
<p><b>ते सर्वार्थाः प्रयुक्‍तत्वात् । इदमिदानीं सन्दिह्यते---किं सर्वार्था ऋत्विजः
यावत्युरुषकार्यं यजमानस्य तावतैः क्रियते,उत यावद्वचनमिति</b> । क्रतुप्रकरणं एव
यावत्पुरुषकार्यं तावत्तैः सर्वैः कर्तव्यं अनियमेन, उत यदेव यस्य वचनेन समाख्यया वा
प्राप्तं तदेवेति । <b>अग्नयश्च स्वकालत्वादिति किभिदं</b> ? एकग्रन्थेनाह---<b>ननु चाधानस्य
सर्वार्थतां वदता अग्नीनां सर्वार्थत्वमुक्तम् । किमिदं पुनस्सर्वार्थतोच्यते</b> । अस्यार्थः
<note>(1) P. 1102</note>
﻿<pb n="r929"/>
यदि साध्यतया सर्वार्थताऽग्नीनामुच्यते, तदयुक्तम्, साधितत्वात् । अथ निराकार्यतयोच्यते,
तन्न, स्थितस्य न्यायस्योद्धाराभावात् । वदति च स्वकालत्वादग्नयः सर्वार्था इति । <q>‘समधिगत-
मेतदि’</q>ति स्थितमेवार्थं दर्शयति । तस्मादयुक्तमित्याक्षेपः । समाधत्ते---<b>सैवेयं सर्वार्थता अत्र पुन-
स्साध्यते स्वकालत्वादिति</b> । अस्यार्थः---एतदुक्‍तं भवति भिन्नेन सूत्रेणाधिकरणान्तरमेतत्
सर्वार्थतामाक्षिप्य समर्थयितुमिति । तत्रायमाक्षेपः पूर्वमुक्तः आहिताग्नेरधिकारश्रवणात्
आहितानां क्रत्वर्थता । तेन(न) विनियुक्तानामग्नीनां उत्पत्तिः इत्याधानं सर्वार्थमुक्तम् ।
तत्रेदमुच्यते---नन्वेतदेवायुक्‍तं आहिताग्नेरधिकार इति यथाऽधिकृतः पुरोडाशादिकमुत्पादयति
तथैवाग्नीन् इत्येतदेव युक्तमिति । तत्रेदं समाधानम् स्वकालत्वादाधानस्यान्ततः कर्तुमशक्‍तेः
आहिताग्नेरधिकार इति । अत्र चोदयति---<b>ननु च स्वकालत्वात् यावदग्निकार्यं तत्सर्वं
अग्निभिरित्युच्यते यथा यावत्पुरुषकार्यं तत्सर्वमृत्विग्भिरिति</b> । अस्यार्थः---एक-
सूत्रोपात्तत्वादग्नीनां ऋत्विजां च ईदृशी सर्वार्थतोच्यते । ऋत्विजां च यावत्पुरुषकारि-
तया सर्वार्थत्वमुच्यते । तेनाग्नीनामपि स्वकालत्वात् सकलाग्निकार्यकारितैवोच्यत इति ।
एकदेशी पृच्छति---<b>ततः किं</b> ? आक्षेप्ता आह---<b>तदेतन्नोपपद्यते 1समधिगतमेतत्
अग्‍नयश्च स्वकालत्वादिति</b> । कुतः ? <b>न हि स्वकालत्वाद्यावदग्निकार्यं तदर्थता
सिध्यति</b> तत्र स्वकालत्वस्याहेतुत्वात् । <b>किं तर्हि</b> ? <b>स्वकालत्वेन सर्वकर्मार्थता
सिध्यतीत्युक्तो</b> न्यायः । <b>न हि प्रतिकर्म उत्पत्तिर्भवतीत्यर्थः</b> । स्वकालेनाधानेनाग्नयो
लोहसुवर्णवत् आर्ज्यन्ते, न पुनः प्रतिकर्मेति दर्शितम् । समाधत्ते---यदि स्वकालत्वेन
<note>(1)G. समर्थित</note>
﻿<pb n="r930"/>
सर्वकर्मार्थता सिध्यति---<b>एवं तर्हि त्वयैवोक्‍तं</b> अस्मदभिप्रेतम् । कुतः---<b>यस्मात्
यस्यैव हेतुः स एव प्रतिज्ञातार्थः</b> । तेन सर्वकर्मार्थता प्रतिज्ञायते तदनुरूपत्वात्
हेतोः । <b>तस्मात् सूत्रद्वयमेतत्</b> । यतः सूत्रद्वयम् अत एव <b>आधस्त्यसूत्रस्य
परिहारोऽममुच्यते इदं तु</b> इदानीं सर्वार्थत्वं <b>स्थितमेव</b> । इदानीं परिहारमाह---<b>न ह्यत्र
वचनानि नित्यानुवादतया कल्प्यन्ते</b> । यदि हि वचनानि नित्यानुवादतया कल्प्येरन्
तदा सर्वपुरुषकार्यार्थता ऋत्विजां स्यात् । न त्वेदस्ति पक्षे पुरुषान्तराणामपि तत्र
प्राप्तत्वात् । <b>तस्मात् यावद्वचनमेव कार्यमृत्विजामिति</b> ।</p>
<p><b>तस्योपदेशसमाख्यानेन निर्देशः । इदमिदानीं चिन्त्यते---यद्येन समाख्यायते
तत् तेनैव पुरुषेण कर्तव्यम् उत किञ्चिदन्येनापि इति</b> भाष्योक्तः सन्देहो दर्शितः ।
<b>एष तावदुत्सर्गः यद्येन समाख्यायते तत्तेन कर्तव्यमिति । उच्यते---तत्र वचनात्</b>
<note>(1) P. 1106</note>
﻿<pb n="r931"/>
<b>विशेषसमाख्यानाच्चापवादः</b> । <b>कथं तर्हि सामान्यसमाख्या</b> ? उत्तरं---<b>ब्राह्मणग्राम-
वदित्यदोषः</b> । अन्यथाप्युपपन्नत्वात् सामान्यसमाख्या दुर्बला । अन्यथाऽनुपपद्यमानतया च
विशेषसमाख्या बलीयसी । वचनात्‍तु शीघ्रविनियोगावगमात् वचनं बलीय इति निर्णयः ।
दर्शनमुक्तम् ।</p>
<p><b>प्रैषानुवचनं मेत्रावरुणस्य</b> । <b><q>‘मैत्रावरुणः प्रेष्यति चानुचाहे’</q>ति किं प्रैषमात्र</b>
अनुवचनसंयुक्तमसंयुक्‍तं च सर्वं तथा अनुवचनमात्रं तु यत्प्रैषेण संयुक्तमसंयुक्तं च तत्सर्वं
मैत्रावरुणेन कर्तव्यं उत संयुक्तमेवेति सन्दिह्य राद्धान्तमाह---<b>संयुक्तस्य विद्यमानत्वात् ना-
संयुक्‍तं परिगृह्यत इति</b> । पूर्वपक्षोऽत्र स्पष्टत्वान्नोक्तः प्रत्युद्देशं वाक्यसमाप्तेः प्रैषमात्रे
मैत्रावरुणस्य विनियोगः तथाऽनुवचनमात्र इति । राद्धान्तग्रन्थस्य त्वयमर्थः सहचरिता-
सहचरितयोः सहचरिते प्रत्यय इति सर्वजनविदितमेतत् । अस्ति च प्रैषवचनसहितमनु-
वचनम्, अनुवचनसहितश्च प्रैषः इति तेन प्रेष्यतीत्ययं शब्दोऽनुवचनसहित एव प्रैषे
वर्तते । तथा चानुचाहेति शब्दः प्रैषसहचरितमेवानुवचनमाह । अस्ति च तत् तथाविधं
द्वयमपीति । <b>चशब्दश्चैवं समर्थितो भवति समुच्चितावस्थाद्योतकः</b> समुच्चितयोरेव मैत्रा-
वरुणविनियोगदर्शनात् । <b>दर्शनमुक्तम्</b> ।</p>
<note>(1) P. 1106</note>
﻿<pb n="r932"/>
<p><b>चमसांश्चमसाध्वर्यवः</b> । <b>किं चमसैश्चमसाध्वर्यवो जुह्वति उताध्वर्युरेवेति संशये
समाख्या अन्यथा नोपपद्यत इति पूर्वः पक्षः</b> । यदि चमसाध्वर्यवः चमसैन जुह्वति कथं ते
चमसाध्वर्यव इति समाख्यां लभेरन् । चमसे अध्वर्यवो भवन्तीति चमसाध्वर्यवः ।
अध्वर्योश्चान्यत्र होमकारिताऽवगता । तत्समानता तेषां पुरुषाणामिति पूर्वः पक्षः । <b>राद्धान्तस्तु
अध्वर्युशब्दस्योत्पत्तिनिमित्तत्वात्</b> अनेकार्थाभिधानं न न्याय्यमिति <b>अध्वर्युरिव चमसेषु
भवन्तीति चमसाध्वर्यवः तस्मादध्वर्युर्जुहोतीति</b> । अस्यार्थः---अध्वर्युशब्दस्तावत्
अनेकार्थो न भवति । किन्तु विशिष्टस्य ऋत्विजो वाचकः पुरुषान्तरे गौणः । तत्र यदि
चमसे अध्वर्योः होमो न स्यात् कथं तर्हि चमसे अध्वर्युवद्भावः ? तस्मादवश्याङ्गीकरणीयः
चमसें अध्वर्योर्होमः । तेन स एव जुहोति । <b>कथं तर्हि अध्वर्युवद्भावः</b> ? विना
कर्मणा तत्सादृश्यमनुपपन्नमिति । <b>उत्तरं---अन्यत्र व्यापृते तस्मिन्</b> मुख्ये अध्वर्योर्गौणस्य
<b>तत्कार्यकरणदर्शनात्</b> । <b>दर्शनमुक्तम्</b> ।</p>
<p><b>वेदोपदेशात्</b> । <b>श्येनवाजपेयावुदाहरणम्</b> । <b>किं श्येन उद्गात्रा समाख्यातः</b>
उद्गात्रा साङ्गः <b>कर्तव्यः समाख्यानात्, अध्वर्युणा च वाजपेयः उत षोडशभिरपीति संशये</b>
<note>(1) P. 1108</note> <note>(2) P. 1109</note>
﻿<pb n="r933"/>
<b>विशेषसमाख्यानात् उद्गात्रा अध्वर्युणा चेति प्राप्ते उपकारदर्शनात् षोडशभिरपीति
वदामः</b> । अस्यार्थः---प्रकृतौ पदार्था येन कृताः विकृतावपि तेनैव कर्तव्या ? तेषां पदार्थानां
तत्र प्राप्तेः । ननु च वैकृती विशेषसमाख्या कर्त्रन्तरं कल्पयतीत्यत्राह---<b>क्लृप्तकल्प्ययोः
क्लृप्तो बलीयान् इत्युक्तो हेतुः</b> । तत एतदुक्‍तं भवति---प्रकृतौ क्लृप्तः पुरुषान्तर-
संबन्धः विकृतौ कल्प्यः । न च क्लृप्ते प्रतिपक्षे कल्पना आत्मानं लभते इति तत्र
तत्रोक्तम् ।</p>
<trailer>इति ऋजुविमलापञ्चिकायां तृतीयस्य
सप्तमः पादः</trailer>
﻿<pb n="r934"/>
</section>
<section>
<head>अथ ऋजुविमलायां</head>
<head>तृतीयाध्यायस्य अष्टमः पादः</head>
<p><b>स्वामिकर्म परिक्रयः</b> । <b>समाख्यया आध्वर्यवमिति प्राप्ते अधिकारश्रुतिविरो-
धात् याजमानमिति राद्धान्तः</b> । अस्यार्थः---आध्वर्यवमिति समाख्याते काण्डे परि-
क्रयत्य पठितत्वात् अध्वर्युकर्तृकमेव प्राप्तम् । न चेदमाशङ्कनीयम् किमिति परकीयकर्मकरणाय
परः पुरुषान्तराणि परिक्रीणीते इति, यतः समधिकधन2लोभादयमर्थो लोके दृश्यत इति । एवं
प्राप्ते ब्रूमः---अधिकारश्रुतेर्यजमानस्य सर्वत्र कर्तृतामापादयन्त्याः प्रधानभूताया विरोधात्
समाख्याबाधेन याजमान एव परिक्रयः । अध्वर्युपरिक्रीतपुरुषान्तरकृताः पदार्थाः न
यजमानेन कृताः नापि कारिताः । ननु लौकिकीमध्वर्युप्रयुक्तिमाश्रित्य यजमानकारिता
भविष्यति । नेत्युच्यते । यावदेव श्रूयते तावदेवाश्रित्य शास्त्रार्थवर्णना युक्ता । न च परिक्रया-
न्तरमध्वर्योः श्रूयते । यावती चाध्वर्योः दक्षिणाऽऽम्नायते न तावत्या यजमानस्य पुरुषान्तरपरि-
क्रयार्थं अध्वर्युं प्रति प्रयोजकता संभवति । तस्मादाध्वर्यवत्वे परिक्रयस्य अधिकारश्रुतिविरोधः ।
<b>वचनादृत्विजामपि परिक्रयः स्यात्</b> । तत्र च परिक्रयान्तरकल्पनाऽनुपपन्नेति ।</p>
<p><b>संस्कारास्तु पुरुषसामर्थ्ये</b> । <b>वपनादीनां समाख्यया नाधिकारो विरुध्यत इति
पूर्वः पक्षः</b> । अनेन पूर्वाधिकरणाद्विशेषमाह । यथा पूर्वत्रार्त्विजत्वे अधिकारश्रुतिविरोधः
<note>(1) P. 1112</note> <note>(2) R. ला</note>
﻿<pb n="r935"/>
तथाऽत्र नास्ति कीतैः ऋत्विग्भिः क्रियमाणा वपनादयो यजमानेनैव कृताः यतः । तेन वपनादयः
समाख्ययाऽऽध्वर्यवाः । एवं च स्थितेऽस्मिन्नधिकरणे यजमानसंस्कारत्वे फलसंयोगादित्यत्र
(3-7-2) अधिकृतावस्थासंस्कारत्वमुक्तम् । <b>राद्धान्तवादी तु पुरुषसंस्कारं मन्वानो न
संस्कर्तुं पुरुषाः परिक्रीयन्ते किं तर्हि कारयितुम्</b> । <b>अतः सामर्थ्यात् समाख्याबाधं
मन्यते</b> । अस्यार्थः---यद्ययं पुरुषसंस्कारो न भवेत् तदा भवेदेव निर्वापादिवत् आध्वर्यवः ।
(इति पुरुषसंस्कारः) पुरुषसंस्काराश्चैते लोकवत् । तत्र चाध्वर्युसंस्कारत्वे अधिकारश्रुतेर्विरोधः
यजमानस्य तेषु कर्तृत्वानुपपत्तेः । परिक्रयद्वारेण हि तेषु यजमानस्य कर्तृता । न च
संस्कारार्थः परिक्रयः । कार्यान्तरशेषभूतस्य हि द्रव्यस्योपादानं न पुनः शेषिभूतस्य ।
परिक्रयश्च पुरुषोपादान् । तेनासौ कर्म कर्तु न संस्कर्तुमिति परिक्रयस्य तादर्थ्याभावात्
न परिक्रयदूरेण यजमानस्य ऋत्विक‍्संस्कारत्वेन वपनादिषु कर्तृत्वोपपत्तिरिति अधिकारश्रुति-
विरोधात् समाख्याबाधः ।</p>
<p><b>यत्र पुनः श्रुत्यैव ऋत्विक‍्संस्कारश्चोद्यते न तत्राधिकारश्रुतिसामर्थ्यात्
ऋत्विजो निवृत्तिः यथा उपवासं वक्ष्यति</b> कथं पुनः तेषु यजमानस्य कर्तृत्वं ? उच्यते
संस्कारसंस्कृतऋत्विक‍्कर्तृकपदार्थत्वेन परिक्रयः संस्कारार्थः तत्र कथ्यते । इह सन्दिग्धं
ऋत्विक‍्संस्कारत्वमिति विशेषः । <b>अथोभयानुग्रहाय</b> समाख्याधिकारश्रुतिसामर्थ्यानु-
ग्रहाय <b>समानविधानं1</b> ऋत्विग्यजमानसाधारणः <b>कस्मान्न भवतीति चेत्</b> ? उत्तरं
---<b>ऋत्विक्षु क्रियमाणो यजमानेन कृतः कारितो वा</b> यस्मान्न भवति तस्मान्न साधारणः
<note>(1) G. omits विधानं</note>
﻿<pb n="r936"/>
<b>किमिति न कृतो न कारितो वा</b> ? । उत्तरं---<b>साधारण्यादेव</b> ऋत्विग्यजमान-
साधारण्यादेव । <b>ननु चेडाख्यभक्षणवत् स्वयं च करोति कारयति च</b> । यथेडाभक्षणं
स्वयं यजमानः करोति ऋत्विजश्च कारयति तथा वपनादीन्वपि । परहरति---न, तत्र
<b>कर्तृत्वेनाविशेषात्</b> । <b>इह तु प्राधान्याविशेषादनुपपत्तिः</b> । अस्यार्थः---भक्षणं द्रव्य-
संस्कारत्वात् तत्र यजमानस्य ऋत्विजां च कर्तृत्वेन संबन्धः । तेन परिक्रयस्य तदर्थत्वात्
कारितत्वमुपपन्नम् । इह तु प्राधान्ये अविशेष आशङ्क्यत इति कारितत्वानुपपत्तिः ।
<b>तस्माद्याजमान इति सिद्धम्</b> । इडाभक्षणे परिहारान्तमाह---<b>वचनाद्वा यजमानपञ्चमा</b>
इडां भक्षयन्तीति वचनाद्वा साधारणस्संस्कारो भविष्यति । इति ।</p>
<p><b>तपश्च फलसिद्धित्वाल्लोकवत्</b> । <b>किमत्रातिदिश्यते</b> ? उत्तरं---<b>राद्धान्तः</b>
अतिदिश्यते । <b>का पुनरत्र पूर्वपक्षाशङ्का</b> ? <b>इयमस्ति क्लेशरूपत्वात् तपसः</b> । क्लेश-
रूपं तप इति लोकसिद्धम् । तथापि किं ? <b>परिक्रयश्च क्लेशापनुत्तये दृष्टार्थो भविष्यति</b>
क्लेशापनुत्त्यर्थत्वे हि परिक्रयो दृष्टार्थोंभवति । तेन परिक्रयस्य तपोऽर्थत्वात् भवति
<note>(1) P. 1115</note> <note>(2) सामान्यभिधानादेव---मू</note>
﻿<pb n="r937"/>
परिक्रयद्वारेण यजमानस्य कर्तृत्वमिति नाधिकारश्रुतेर्विरोध इति । राद्धान्तमाह---<b>न संस्कार-
सामान्यादिति राद्धान्तः</b> । यद्यपि क्लेशरूपं तपः तथापि पुरुषसंस्कार एवायम् । न च
संस्कर्तुं परिक्रयः इति संस्कारैः वपनादिभिः समानत्वात् तदपि याजमानमेव । <b>उपवासश्च
वचनादित्यप्युक्तम्</b> । <q>‘ऋत्विज उपवसति’</q> इति साक्षाच्छ्रवणादिति ।</p>
<p><b>गुणत्वाच्च वेदेन</b> । <b>हिरण्यमाल्यादिषु तु गुणत्वादेव पदार्थस्य न समाख्यया
कर्तृत्वं नियम्यत इति सर्वर्त्विजां प्रतिप्रधानावृत्त्या गुणो भवितुमर्हति</b> । वाजपेये ह्येत-
तदुक्तम् । ये साक्षादुपदिष्टाः पदार्थाः ते अध्वर्युणैव कर्तव्या इति साक्षादुपदिष्टाश्च
हिरण्यस्रगादयः तेन ते अध्वर्युणैव कर्तव्या इति पूर्वपक्षमाशङ्क्य राद्धान्तोऽयमुच्यते गुण-
भूतेनेयं पुरुषेण कर्मणां समाख्या आध्वर्यवमिति न प्रधानभूतेन, तेन प्रधानभावे नियमं न
करोति । गुणत्वेन पुरुषं प्रति हिरण्यस्रगादीनामुपदेश इति प्रतिप्रधानं गुणा आवर्तन्त
इति न्यायात् सर्वर्त्विजामेव हिरण्यस्रगादयः प्रधानभावपूर्वकं च कर्तृत्वमिति न समाख्या
नियन्तुमर्हति प्रधानभावबाधप्रसङ्गादिति । <b>यत्र पुनः कर्तृतयैव पुरुषसंबन्धः यथा 2उक्थ्या-
दिषु तत्रोक्तः समाख्यानियमः</b> ।</p>
<note>(1) P. 1116</note> <note>(2) G. उपगवादिषु</note>
﻿<pb n="r938"/>
<p><b>तथा कामोऽर्थसंयोगात्</b> । <b>कामसंयोग इदानीं श्रूयमाणः किमार्त्विजो भवतु
गुणफलसंबद्धेषु उत याजमान इति सन्देहः</b> । <b>किं युक्तम्</b> ? <b>आर्त्विजः । कुतः</b> ? <b>ऋत्विक‍्-
पदार्थाश्रितत्वात् गुणफलसंबन्धस्य कामसंयोगोऽप्यृत्विजामेव</b> । अस्यार्थः---सदो-
मानं तावदार्त्विजमेव । तस्य तत्र कर्तृत्वात् । तत्र <q>‘यदि कामयेत वर्षुकः पर्जन्य इति
नीचैः सदो मिनुयात्’</q> इत्युक्‍ते य एव माता तस्यैव काम इति प्रतीयते । अतो गुण-
कामेष्विृत्विजामेवाधिकार इति । <b>अत्रोच्यते---यजमान एवाधिक्रियते साङ्गे कर्मण्यधि-
कृतत्वात्</b> । यावत्किञ्चित्प्राधान्यमत्र तत्तावदुत्सर्गतः प्रधानत्वेन साङ्गे कर्मणि अधिकृतस्य
यजमानस्यैव । तेन गुणफलमपि यजमानस्य । <b>ननु चासावार्त्विजपदार्थः</b> । आश्रय-
भूतो मानादिः न तस्य यजमानेन संबन्धः । कथं तदाश्रितो यजमानवस्येत्यर्थः । परिहरति
---<b>नेतिब्रूमः</b> । <b>तत्कर्तृको हि सः न पुनः तस्य सः</b> । तस्य ऋत्विजः स नोपकारकः
किं तु यजमानस्यैव । तेन तत्र गुणभावेन संबद्धस्य ऋत्विजः न प्राधान्यम् । किंतु
प्रधानभावेन संबद्धस्य यजमानस्यैव प्राधान्यमिति । तदाह---<b>यस्य कर्म तदाश्रितमपि
तस्यैवेति यजमान एवाधिक्रियते</b> । <b>एवं चात्मनेपदमुपपन्नं भवति</b> । ज्योतिष्टोमेन
<note>(1) P. 1117</note>
﻿<pb n="r939"/>
यजेत’ इति । इतरथा यजमानर्त्विक‍्फलकरणत्वे यजमानाभिप्रायेणात्मनेपदमुपपन्नं भवति
ऋत्विगभिप्रायेण तदनुपपन्नम्, 2यद्यपि ह्येतत् गुणफलं तदपि प्रधानादेव । अत एवा-
पुर्वर्निर्वृत्तेरिति सूक्तम् । <b>यत्र तु वचनादार्त्विजोऽधिकारः तत्रान्यदीयपदार्थाश्रितेऽपि
गुणे व्यापृतस्य फलं भवतीति कल्प्यते</b> । न हि वचनस्यातिभारोऽस्तीति ।</p>
<p><b>मन्त्राश्चाकर्मकरणास्तद्वत्</b> । <b>इदानीमाशीर्मन्त्रा उदाहरणम्</b> । <b>किं याजमानाः</b>
यजमानेन कर्तव्याः । ततश्च <q>“आयुर्दा अग्‍नेस्यायुर्भेदेहि”</q> इति यजमानेन फलमाशास्यते
<b>उतार्त्विजाः</b> । ऋत्विक‍्प्रयोज्याः ऋत्विजामेव फलमाशीरिति । <b>आर्त्विजाः समाख्ययेति
प्राप्त उच्यते</b> । <b>लिङ्गद्याजमाना इति</b> । फलाशासकत्वादेषाम् । यजमानफलं चाशा-
सितव्यम् । <b>लिङ्गं हि समाख्यातो बलीय इत्युक्तम्</b> । <b>प्रोषित3समिदाधानदर्शनं च
लिङ्गम्</b> । न प्रोषितः ऋत्विग्भवति । यजमानस्तु प्रोषितो भवति इति दर्शितं भाष्ये ।
<b>ननु च मम यजमानस्येत्येवमादि लिङ्गमुपपन्नम्</b> । अस्यार्थः-यजमानशब्द एवाध्याहरिष्यते
ऋत्विक् प्रयोक्‍ताऽस्तु । तेनायमर्थो भवति---मदीयस्य यजमानस्य आयुर्देहीति । तेन
<note>(1) P. 1118</note> <note>(2) G. यदपि</note> <note>(3) G. प्रोषितसंविधान</note>
﻿<pb n="r940"/>
लिङ्गसमाख्ययोर्द्वयोरप्युपपत्तिः । परिहरति---<b>अयमेव दोषः यदुताध्याहारो नाम</b> । <b>तस्माद्वक्‍तु
रेव ममेत्युपपन्नं भवति</b> यजमानप्रयोज्यपक्षे ।</p>
<p><b>द्व‍याम्‍नातेषूभौ</b> । <b>केचिन्मन्त्राः याजमानकाण्डे आध्वर्यवे च समाम्‍नायन्ते</b> ।
<b>तत्र संशयः---किं द्वाभ्यां कर्तव्याः उताध्वर्युणैवेति</b> । <b>कथं पुनः द्वयाम्‍नानात्</b> द्वयोः
काण्डयोराम्नानात् <b>द्वाभ्यां च</b> अध्वर्युयजमानाभ्यां <b>समाख्याता एकेन वक्तव्या</b> इति
प्रतिभाति पूर्वपक्षिणः । समाधत्ते---<b>एककार्यत्वान्मन्त्राणा</b>मेकार्थप्रकाशनकार्यकारित्वात्
<b>एकप्रयोज्यतां</b> एकाध्वर्युप्रयोज्यतां <b>पूर्वपक्षवादी मन्यते</b> । अध्वर्योरेव कर्मकरत्वात्
तेनैव स्मरणार्थं प्रयोक्तव्या मन्त्रा इति । <b>राद्धान्तवादी तु एकस्याध्वर्योरनुष्ठानस्मरणात्
अन्यस्य च यजमानस्य प्रत्यवेक्षणात् आम्‍नानद्वयस्याप्यर्थवत्त्वात् द्वाभ्यामपि प्रयोक्त-
व्या इति मन्यते समाख्याद्वये चानुगृहीतं भविष्यति</b> ।</p>
﻿<pb n="r941"/>
<p><b>ज्ञाते च वचनं न ह्यविद्वान् विहितोऽस्ति ।</b> <q>“क्लृप्तीर्यजमानं वाचयति”</q> इति
श्रूयते । कि विद्वानेव वाचयितव्वः उताविद्वानपि” इति संशयः भाष्योक्तोऽनुभाषितः
आक्षेप्‍तुम् । आक्षिपति---<b>कथं पुनः विदुषोऽधिकारे अविदुष्याशङ्का</b> । यदि हि
अविदुषोऽधिकारः स्यात् तदा तस्य वाचनं स्यात् । न च तस्याधिकारोऽस्ति । समाधत्ते
---<b>वाचयतीत्येतस्मादेव । न हि विदुषि वाचयतीति दृष्टार्थता संभवति इति</b> विदुष्याधि-
कारिणि स्वयमेव ब्रुवति वाचयतीत्यदृष्टार्थं भवति । अविदुषि दृष्टार्थम् । तस्मादविदुषोऽधि-
कारः । ननु यद्यविदुषि दृष्टार्थता <b>एवं तर्हि अविदुष एव वाचनं स्यात्</b> । समाधाता
<b>आह---भवतु को दोषः</b> । आक्षेप्ता आह---<b>विदुषोऽधिकारहानिः प्राप्नोति</b> । तत्पक्षे
वाचनाङ्गाभावात् सकलाङ्गोपसंहारी प्रयोगविधिः यस्मिन्नेव तथाभूतः संभवति तस्यैवाधिकारः ।
समाधाता आह---<b>नाधिकारं निवारयामः अविदुषोऽप्यधिकारोऽस्ति इदंफलमिदप्रधि-
करणं पूर्वपक्षदशायाम्</b> । अस्यार्थः-द्वयोरप्यधिकारः अविद्वत्पक्षे च दृष्टार्थतया वाचन---
मङ्गम् । राद्धान्तमाह---<b>नाधिकारमविदुषोऽप्याक्षेप्‍तुं</b> अर्थादुपस्थापयितुं समर्थमिदं
<b>वचनम्</b> । कुतः? <b>ब्रूवन्तमेव हि वाचयतीति शब्दो ब्रवीति इति नाब्रुवतः प्रवृत्ति-
माह</b> । य एव प्रकृत्यर्थे प्रवृत्तः तत्प्रयोजकत्व एव णिजुत्पद्यते नान्यत्र । विदुषश्च
<note>(1) P. 1121</note>
﻿<pb n="r942"/>
<b>प्रकृत्यर्थे प्रवृत्तिः नाविदुषः ।</b> दृष्टार्थत्वं उक्‍तस्योच्चारणेनापि भवति । तेन विद्व-
द्विषयत्वादस्यापि वाचनस्य नाविदुषोऽधिकारः । <b>अतो यथाधिकारं वाचनमिति सिद्धम्</b> ।
यस्यैव विदुषोऽधिकारः <b>तस्यैव वाचनमिति यावत्</b> ।</p>
<p><b>याजमाने समाख्यानात् । इह द्वन्द्वान्युदाहरणम् । किं यजमानेन कर्तव्यानि,
उताध्वर्युणेति संशयः</b> । कथं संशयः ? <b>एकात्राध्वर्यवे पदार्थानामाम्‍नानात् अन्यत्र</b>
याजमाने <b>समभ्याशीकरणात्</b> । पदार्थानुष्ठानेन च समभ्याशीकरणसंपत्तिः । तेन यत्र
पदार्थाः तेन समभ्याशीकरणमपि क्रियताम्, उत यत्र समभ्याशीकरणं तेन पदार्था अपि
क्रियन्तां इति । <b>तत्र विशेषसमाख्याया याजमानानि ।</b> सामान्येनाध्वर्यवे प्राप्ते विशेषेण
याजमानसमाख्यया अध्वर्युसमाख्याबाधेन याजमानानि द्वन्द्वानि । ननु भवतु समभ्याशीकरणं
याजमानम् । पदार्थस्तु कथमित्यत्राह---<b>पदार्थपूर्वकत्वात् समभ्याशस्य</b> । अनुष्ठेय-
पदार्थसमभ्याशः पदार्थानुष्ठानेनैव संपद्यत इति पदार्था अपि याजमाना एव । <b>अत्रोच्यते
---पदार्थास्तावदाध्वर्यवा एव</b> समाम्नाताः अनुपजातविरोधित्त्वादध्वर्युणैव कर्तव्याः ।
<note>(1) 1122</note>
﻿<pb n="r943"/>
पूर्वभाविनो हि पदार्थाः । तेषां तावदध्वर्युकर्तृतैव । <b>अक्रियमाणे पदार्थे न यजमानेन
समभ्याशः शक्यते कर्तुमिति सोऽप्याध्वर्यव एव । विशेषसमाख्याप्रवृत्तिस्तु दर्शिता</b> ।
यजमानेन इदं चेदं च कुर्वित्यभिधानात् केषुचिच्चानुमन्त्रणप्रयोगादिति ।</p>
<p><b>विप्रतिषेधे करणः । ऋत्विगन्तरकार्योपदेशे किमात्मीयं कर्म करोतु विरोधे
उतातिदिष्टिमिति संशये अतिदिष्टं प्रत्यक्षविधानादिति सिद्धम्</b> । स्पष्टत्वात् पूर्वपक्षो
न लिखितः । प्रत्यक्षविहितेनैककार्यकारिणा आतिदेशिकस्य बाधः । न चात्रैकं
कार्यमस्तीति नास्ति बाधः । यदि परं विरोधादनुष्ठानाशक्तिः तत्रैकमनुष्ठास्यतीति । राद्धान्तस्तु
एककार्यत्वाभावेपि तावदस्ति विरोधः । तत्र प्रत्यक्षविहितस्यानन्यगतित्वात् बलीयस्त्वं,
इतरस्य प्रकृतावर्थवत्तेति ।</p>
<p><b>प्रैषेषु पराधिकारात् । प्रैषप्रैषार्थौ किमेकेन कर्तव्यौ उत द्वाभ्यामिति संशये</b>
<note>(1) 1123</note> <note>(2) 1127</note>
﻿<pb n="r944"/>
कथं पूर्वः पक्षः अशक्यत्वात् इत्यत्राह---<b>प्राप्तकालभ्रान्त्या एकेनेति</b> पूर्वः पक्षः ।
अग्नीदग्नीन विहर इति प्राप्तकाले लोट्भविष्यति । तेनानुष्ठाता एवं ब्रूते-अग्नीत् अग्नि-
विहरणस्य प्राप्तः कालः । तेन नास्त्यशक्यतेति समाख्यानात् द्वयमप्याध्वर्यवमेवेति पूर्वः
पक्षः । <b>युष्मदर्थापरिग्रहे कारणाभावात्</b> प्रैष एवायं लोडिति <b>राद्धान्तः</b> । मध्यम-
पुरुषाविवक्षाप्रसङ्गात् न प्राप्तकाले लोट् । किन्तु प्रैष एवेति अशक्यत्वात् द्वाभ्यां कर्तव्यौ
प्रैषप्रैषार्थौ इति ।</p>
<p><b>अध्वर्युस्तु दर्शनात् । इदानीं स्थिते कर्तृद्वये2 किमध्वर्युः प्रैषार्थं</b> प्रैषरूपमर्थं
<b>करोतु</b> उतान्य इति संशये <q>“यदन्वञ्चं स्फ‍यं धारयेत् वज्रो वै स्फ‍यः वज्रेणैवाध्वर्युः
क्षिण्वीत”</q> इत्यर्थवादात् अन्यः प्रैषं करोतीति । अन्यत्र स्फ‍यदर्शनात् । यस्य च हस्ते
स्फ‍यः स प्रेषकः तेन अग्नीत् प्रेषकः प्रेष्यश्चाध्वर्युः । समाख्याप्यर्थवादपदानुगुण्येन
बाध्यते । एवं प्राप्ते <b>मन्त्रलिङ्गादध्वर्युः</b> प्रैषं करोतीति । <q>‘अग्नीदग्नीन् विहर’</q> इति
मन्त्रे अग्नीवः प्रैषार्थावगतेः अर्थवादाच्च मन्त्रस्य बलीयस्त्वादनुष्ठानबोधकत्वात् <b>समाख्यानार्थ-
संभवाच्च अध्वर्युरेव</b> प्रैषकः । <b>अर्थवादस्तु गुणवादेन</b> गौण्या वृत्त्या <b>परिहृतो</b>
भाष्ये ‘अध्वर्युशब्देनाग्नीदेब गौण्या वृत्त्योच्यत इति ।</p>
<note>(1) 1129</note> <note>(2) G. कर्तृभेदे</note>
﻿<pb n="r945"/>
<p><b>ऋत्विक् फलं करणेष्वर्थवत्त्वात् । कः पुनरस्याशीर्मन्त्रैर्विशेषः</b> ? आशीर्मन्त्रा
याजमाना एवेति निर्णीतम् । तथेमे मन्त्रा याजमाना एव किमिति न संभवन्तीति विषय-
शुद्धिरेव नास्ति । आध्वर्यवत्वे हि चिन्तेयमुपपद्यते कि यजमानफलप्रकाशः उतर्त्विक्‌फल-
प्रकाश इति न याजमानत्वे । उत्तरं---<b>समाख्यातः स्थिते अध्वर्युकर्तृत्वे अग्न्यन्वाधानस्य
श्रुत्या मन्त्रविधानम् । न च गुणानुरोधेन प्रधानबाधः शक्यते कर्तुम् । तस्मादाध्वर्यबो
मन्त्रः</b> । अग्न्यन्वाधानं तावत् आध्वर्यवमेव । तदङ्गभूतो मन्त्रोऽपि तस्यैव । न
पुनर्मन्त्रलिङ्गालोचनया मन्त्रे यजमाने प्रयोक्तरि सिद्धेऽग्न्यन्वाधानमपि याजमानमेव ।
प्रधानेऽग्न्यन्वाधाने कर्तृबाधप्रसङ्गात् । तेन मन्त्रगतकर्तृबाधादाध्वर्यवो मन्त्र इति
<b>स्थिते कस्याशीरिति चिन्त्यते । लिङ्गादध्वर्योः । वक्ता हि उत्तमपुरुषेण संबध्यते
सर्वत्र</b> हि वक्त्रभिप्रायेण उत्तमपुरुषो भवति करोमीति । यथा अस्मच्छब्दोत्तमपुरुषौ
च समानविषयौ । तेनास्मच्छब्दोऽयं <q>‘ममाग्नेवर्चः’</q> इति । तत्र कर्तृभूताध्वर्यु-
विषय एवेति । आक्षिपातं---<b>ननु कर्मसंबद्धफलसङ्कीर्तनात् कर्मार्थता
मन्त्राणाम्</b> । न च यशः कर्मफलं चोदनावगतमिति कथं तत्प्रकाशकतया कर्मार्थता ।
उत्तरं---<b>कर्मप्रयुक्तयशः प्रकाशयतः उपपन्नैव कर्मार्थता इति पूर्वपक्षवादी मन्यते । राद्धा-
न्तवादीतु यश्चार्थादर्थो न स चोदनार्थ इति मन्बानः कर्मसंबद्धमेव फलं प्रकाशयन् मन्त्रः</b>
<note>(1) P. 1130</note>
﻿<pb n="r946"/>
<b>कर्मार्थो भवति इति मन्यते</b> । अस्यार्थः---न यशः कर्मफलतया चोदनातोऽवगम्यते; किन्तु
अर्थात् । यश्चार्थादर्थः न स चोदनार्थ चोदितं च फलं मन्त्रेण प्रकाशयितव्यम् ।
नानुषङ्गिकमपि । अतो यजमानसंबद्धमेव फलं वर्चः शब्देन प्रकाश्यते । <b>मम यजमान-
स्येति मन्त्रार्थः</b> । अस्मच्छब्देन भक्त्या यजमान एवोच्यत इति ।</p>
<p><b>कर्मार्थं तु फलं तेषां स्वामिनं प्रत्यर्थवत्त्वात् । यत्र पुनः दृष्टार्थमेब</b> फलं असन्ताप-
लक्षणं <b>तत् किं ऋत्विजामेव उतात्रापि कर्मफलमेवेति</b> । किं ऋत्विक्‌संबन्ध्यसन्ताप
आशास्यते <q>‘मा मा सन्ताप्तं’</q> इति उत यजमानफलमेव कर्मजन्यं सङ्कीर्त्यत इति सन्देहे
<b>उक्‍तेन न्यायेन कर्मफलमेवेति वदाम इति</b> पूर्वः पक्षः । <b>अत्रोच्यते---यश्चार्थादर्थो
न स चोदनार्थ इति अनुपकारकं फलमङ्गीकृत्य कर्मानुपकारकफलाभिप्रायेणैतदुक्तम् ।
यत्पुनः कर्मण उपकरोति</b> यथाऽसन्तापः । असन्तप्तः अध्वर्युः कर्म कर्तुं शक्‍नोति ।
तेन यत्कर्मोपकारकं <b>तदुपादानशेषतया भवत्येव कर्मार्थमिति</b> तत्प्रकाशकानामपि
मन्त्राणां न कर्मार्थताऽपहीयते इत्यार्त्विज एवासन्तापः कीर्त्यते इति ।</p>
<note>(1) P. 1132 </note>
﻿<pb n="r947"/>
<p><b>व्यपदेशाच्च । यत्र च व्यपदिश्यत</b> एवर्त्विजः फलं तद्दर्शितं <q>“तन्नौ सह"</q>
इति । एतच्चापवादमात्रम् । तन्नौ सहेति द्विवचनस्याविवक्षाकारणाभावात् ऋत्विजोऽपि
भवत्येव फलम् ।</p>
<p><b>द्रव्यसंस्कारः प्रकरणाविशेषात् । वेदिर्वेदिधर्माश्चेत्युक्तमुत्तरविवक्षयेति</b> ।
वेदिर्वेदिधर्माश्चाङ्गप्रधानार्था इत्युक्तमेव । तदेव तु उत्तरचिन्तार्थं स्मर्यते ।</p>
<p><b>निर्देशात्‍तु । स्थितमङ्गप्रधानार्थं बर्हिरिति प्रकृतौ । विकृताविदानीं चिन्त्यते
-किमत्रापि अङ्गप्रधानार्थे बर्हिषि धर्मा भवन्ति</b> यावन्त्यङ्गानि प्राकृतानि अप्राकृतानि च
किं तदर्थे बर्हिर्धर्मा भवन्ति । <b>उत प्राकृतकार्यप्रयुक्त एवेति</b> प्रकृतौ यत्कार्यापन्ने
बर्हिर्धर्मा दृष्टाः विकृतावपि तत्कार्यापन्ने एवेति । तत्राङ्गप्रधानसंबन्धितासामान्येन
<b>प्रकृतिवद्विकृतावपीति पूर्वपक्षवादी मन्यते</b> । अस्यार्थः---प्रकृतौ अङ्गप्रधानार्था धर्माः
﻿<pb n="r948"/>
विकृतावपि तदर्था एव । अन्यथा प्रकृतिवद्विकृतिर्न स्यात् । प्रकृतौ च सर्वाङ्गप्रधानार्था
धर्माः विकृतावपि सर्वाङ्गप्रधानार्था इति । <b>राद्धान्तवादी तु मन्यते कार्यमुखेन धर्माणां
विकृतौ निरूपणम् । न यथाप्रकृतिसंबन्धितया</b> । अस्यार्थः---विकृतावुपकारलक्षण-
कार्याकाङ्क्षायां प्राकृत उपकारः प्राप्‍त्यते । स च पदार्थैर्विना प्रत्येतुभशक्यः इति पदार्थै-
रवच्छिन्नः प्रतीयते । तत्कार्यमुखेन विकृतौ पदार्थानां निरूपणम् । न पुनर्यथाप्रकृतौ
सबन्वः तथा विकृतावपि संबन्धयितव्या इति । <b>सम्बन्धसामान्येन हि सर्वेत्रोपदेशः
स्यात्</b> । कार्यमुखेन हि पदार्थप्राप्तिरतिदेशः स्वतन्त्रपदार्थप्राप्तिरुपदेश इति विशेषः ।
यदि विकृतावपि कार्यनिरपेक्ष एव पदार्थसंबन्धः तदा उपदेश एव स्यात् । <b>ततश्चोहदर्शनं
नोपपद्यते</b> । उपदेशे हि यथोपदेशमेवाविकारेणानुष्ठानं स्यात् । <b>तस्मात् सिद्धं</b>
कार्यान्तरापन्ने अप्राकृते <b>यूपाङ्गबर्हिषि बर्हिर्धर्मा न कर्तव्याः</b> अप्राकृतत्वात् । <b>अञ्जना-
ज्ये च नाज्यधर्माः</b> इति ।</p>
<p><b>विरोधे च श्रुतिविशेषात् । अनेकत्र शेषभावो न न्याय्य इति परिभोजनीयादन्यत्
कर्तव्यम्</b> । अत्र स्पष्टत्वात् पूर्वपक्षो न लिखितः । तथा हि---अप्रच्छिन्नाग्रौ दर्मौ
<note>(1) P. 1134</note>
﻿<pb n="r949"/>
प्रादेशमात्रौ पवित्रे करोति इति स्वरूपमात्रेण विनियोगात् विनियुक्तविरोधो नास्तीति
प्रकृतयोरेव स्तरणान्तर्गतयोः दर्मयोरुपादानमिति । राद्धान्तग्रन्थार्थस्तु-अन्यत्र शेषभूतस्य
व्यापृतस्यैव सतोऽन्यत्र कारकत्वाभावात् परिभोजनीयाद्बर्हिषो दर्भावुपादाय पवित्रे
कर्तव्यौ ।</p>
<p><b>अपनयस्त्वेकदेशस्य। पूर्वाधिकरणन्यायेनानेकत्र</b> यागे ऐन्द्रवायवपात्रनिधाने
<b>च शेषभावो न न्याय्य इति पूर्वः पक्षः । द्व‍यवदानोपसंहारात् प्रतिपत्तेश्च राद्धान्तः</b> ।
अस्यार्थः---न तावदनेकत्र कारकभावविरोधः द्व‍यवदानमात्रेण यागोपसंहारात् परिशिष्टस्या-
न्यत्राव्यापृतत्वात् व्यापारान्तरोपपत्तेः न च विनियुक्तविनियोगविरोधः प्रतिपत्तित्वादिति ।</p>
<p><b>विकृतौ सर्वार्थः शेषः । इदानीं विकृतावुपांशुत्वादयो धर्माश्चिन्त्यन्ते---किमत्रापि
प्रकृतिवत् अङ्गप्रधानार्थता धर्माणां नेति संशयः</b> । अस्यार्थः-यज्ञाथर्वणादिषु विकृतिषु
केवल प्रधानोपदेशवतीषु चिन्त्यते-किमुपांशुत्वादयो धर्माः औपदेशिकाः तत्राप्यङ्गप्रधानार्था
इति उत केवलप्रधानार्था इति । <b>प्रकृतिवदङ्गप्रधानार्थता धर्माणामिति पूर्वः पक्षः</b> ।
उपांशुत्वं कर्तृद्वारेणाङ्गम् । उपांशुभावेन हि अखिन्नः कर्ता कर्म कर्तुं शक्‍नोति । अङ्ग-
<note>(1) P. 1135</note> <note>(2) 1135</note>
﻿<pb n="r950"/>
प्रधानार्थश्च कर्ता । तेन यथा साक्षादुपदिष्टायां प्रकृतौ अङ्गप्रधानार्थता एवंविधस्य
2कर्मणः तथा विकृतावपीति <b>नौपदेशिकातिदेशिकैः उपदेशः संबध्यत इति राद्धान्तः</b> ।
अतुल्यत्वादौपदशिकेन प्रधानेन आतिदेशिकैश्चाङ्गैः उपांशुत्वोपदेशो न संबध्यत इत्यर्थः ।
<b>किं पुनः कारणं न संबध्यत इति । उत्तरं---उपदेशापेक्षत्वादतिदेशस्य</b> प्रधानोपदेशम-
पेक्ष्य अङ्गार्थमतिदेशः उत्पद्यते । तेन पूर्वोपनिपातिप्रधान एवोपांशुत्वस्य संबन्धः न
पाश्चात्येषु आतिदेशिकेष्वङ्गेषु । <b>सापेक्षनिरपेक्षयोः निरपेक्षं बलीय इति न्यायविदो
मन्यन्ते</b> ।</p>
<p><b>सन्निधानविशेषात् । श्येने तु औपदेशिकसंबन्धाभावात् आतिदेशिकैरेव
संबन्ध इति विशेषः</b> । अत्र पूर्वाधिकरणविशेषेण पूर्वः पक्षः । तेन प्रधाने श्येन एव
<q>‘दृतिनवनीतमाज्यं भवति’</q> इति नवनीतं विधीयते । आज्यग्रहणं तु अनुवादमात्रं, नवनीत-
स्याज्यत्वात् । राद्धान्तस्तु-आज्यशब्दस्य कार्यान्वयित्वे संभवति नानुवादमात्रेणान्वयो न्याय्यः
इत्याज्योद्देशेन नवनीतविधिर्भवति । न च प्रधाने श्येने आज्यमस्ति इत्यातिदेशिकाङ्गविषय
एवायमुपदेशः ।</p>
<note>(1) P. 1136</note> <note>(2) G. धर्मस्य</note>
﻿<pb n="r951"/>
<p><b>तत्काले वा । लिङ्गदर्शनभ्रान्त्या सुत्याकालानामेवात्र विधानमिति पूर्वः पक्षः</b> ।
अस्यार्थः---साद्यस्क्रे <q>‘सह पशूनालभत’</q> इति सहत्वं श्रुतम् । तत् सुत्याकाल एवेति
ततोऽवगच्छामः । यत्सामान्यविहितं तत् सुत्याकाल एव भवतीति । अनया भ्रान्त्या
सुत्याकालानामेवाङ्गानां दृतिनवनीतविधिरिति पूर्वः पक्षः । प्रधानासत्तिस्तु मूलयुक्तिः पूर्व-
पक्षे । <b>अविशेषात् सर्वेषामिति राद्धान्तः</b> । प्रत्यासन्नानामप्रत्यासन्नानां च प्रधान-
संबन्धाविशेषात् नवनीतविधिरिति राद्धान्तः न्यायाल्लिङ्गोपपत्तिरुक्‍ता । सुत्याकाल एव यः
पशूनां सहालम्भः सोऽग्नीषोमीयानुबन्ध्ययोरवैषम्यादिति भाष्ये उक्तम् ।</p>
<p><b>मांसन्तु सवनीयानाम् । <q>‘तरसाः सवनीयाः पुरोडाशा भवन्ति’</q> इति श्रूयते ।
तत्र सवनीयपुरोडाशयोर्विवक्षायां वाक्यभेदप्रसङ्गात् कस्यायथार्थत्वं</b> युक्तमिति
<b>चर्चायां दृष्टव्यभिचारात् पुरोडाशस्यायथार्थत्वमिति राद्धान्तितम्</b> । अस्यार्थः---तरसाः
सवनीयाः पुरोडाशा इत्यत्र सवनीयोद्देशेन वा तरसा विधीयन्ते, पुरोडाशोद्देशेन वा । तत्रोद्दिश्य-
मानानां सवनीयानां न पुरोडाशो विशेषणत्वेन विवक्षितुं न्याय्यः वाक्यभेदप्रसङ्गात् । नापि
<note>(1) P. 1121</note>
﻿<pb n="r952"/>
पुरोडाशस्योद्दिश्यमानस्य सवनीयो विशेषणम्, वाक्यभेदप्रसङ्गादेव । अतः एकस्य नित्यानु-
वादत्वेन वर्णनम् । न च सर्वे सवनीयाः पुरोडाशा एवेति पुरोडाशापुरोडाशेषु दण्डिन्यायेन
लक्षणया पुरोडाशशब्दो वर्णनीयः । तथा पुरोडाशस्य सर्वस्व सबनीयत्वाभावात् सवनीया-
सवनीयेषु सवनीयशब्दः । तत्र कस्य लक्षणया वर्णनं क्रियतामिति चिन्तायां सवनीयशब्दस्य
प्रथमोपनिपातिनो यथार्थत्वं युक्तम् । पुरोडाशब्दस्य जघन्यत्वात् दृष्टव्यभिचाराच्च । दृष्टो
हि प्रकृतौ पुरोडाशापुरोडाशेषु पुरोडाशशब्दः तद्वदिहापि, प्रकृतिवदतिदिष्टत्वादिति पुरोडाश-
शब्द एव लक्षणया वर्णनीय इति न्याय्यम् । अत्र भाष्ये <q>“तरसाः पुरोडाशाः सवनीया
भवन्ति”</q> इत्युदाहृतम् । तत्र पुरोडाशशब्दस्यैव प्राग्भावित्वात् यथार्थत्वं न्याय्यमिति
राद्धान्तो न शक्यते वक्‍तुमिति मत्वा <b>निबन्धनकारेण</b> <q>‘तरसाः सवनीयाः पुरोडाशा
भवन्ति इति’</q> इति विपर्यस्योदाहृतमिति ।</p>
<trailer>इति महामहोपाध्यायशालिकनाथमिश्रकृतायां
ऋजुविमलायां पञ्चिकायां तृतीयाध्यायस्य
अष्टमः पादः</trailer>
﻿<pb n="r953"/></section>
<section>
<head>अथ ऋजुविमलायां</head>
</section>
<section>
<head>चतुर्थाध्यायस्य प्रथमः पादः</head>
<p><b>अथातः</b> । अत्राधिकरणे उपादानलक्षणो विधिव्यापारः प्रमाणान्तरभूतः क्वचिदैद-
मर्थ्ये क्वचिदनुष्ठाने क्वचिदधिकारे क्वचिदुत्पत्तौ विद्यत इति प्रतिपाद्यते । तद्यथा प्रोक्षणादीना-
मन्विताभिधानतः प्रतिपन्ननियोगैदमर्थ्यानां श्रुत्यादिसिद्धनैयोगिकव्रीह्यादिद्वारैदमर्थ्यानां पश्चादौ
पादानिकं तदुभयप्रतीतिनिर्वाहकं द्वारैदमर्थ्यसाध्यं करणैदमर्थ्यम् । तथा निमित्तपर्यन्ते-
ऽधिकारे साङ्गेषु प्रधानेषु प्रयोग उपादानत एव । तथा विश्वजिदादिषु अधिकारकल्पना
औपादानिकी । सौर्यं चरुं निर्वपेत् ब्रह्मवर्चसकाम इत्यादिषु केवलाधिकारचोदनासु उत्पत्ति-
नियोगाक्षेप उपादानादेव । न खलु उत्पत्तिनियोगं विना तत्राङ्गोपस्कृतात्प्रधानात् अधिकार-
नियोगसिद्धरुपपद्यते । कर्मस्वरूपाणां क्षणिकत्वेन उपकार्योपकारकत्वाभावादिति दर्शित-
मेकादशे भाष्यकारेण । स चायमुपादानलक्षणो विधिव्यापारः श्रुत्यादिप्रमाणषट्‌कातिरेकी
तार्तीयविनियोगापेक्ष इति तत्र तत्र वक्ष्याम इति लक्षणयोरपि हेतुहेतुमद्भावः । <b>क्रत्वर्थेति
टीकाया अयमर्थः</b>---क्रत्वर्थपुरुषार्थचिन्ता किमिति पृथक् प्रतिज्ञायते अथातश्शेषलक्षणमित्यने-
नैव प्रतिज्ञातत्वात् । न च वाच्यं शेषत्वं तत्र प्रतिज्ञातं न पुनरैदमर्थ्यमिति । यस्मात
<b>ऐदमर्थ्यलक्षणमेव शेषत्वं शेषः परार्थत्वादित्युक्तम्</b> । पृथगध्यायार्थाभावात् अध्याया-
<note>(1) P. Bhasya 1193</note>
﻿<pb n="r954"/>
न्तरमयुक्तमित्यपि दूषणं हृदि वर्तते । <b>अथ मतमित्यादि</b>---तत्रायमभिप्रायः वैनियोगिकं
शेषत्वं विचारितम् । इदानीं पुनः औपादानिकं पृथक् प्रतिज्ञायते । तथाहि---पुरुषार्थता
यागस्य स्वर्गसाधनभावः स्वर्गस्य चाधिकारिपुरुषोपभोग्यता 1न श्रुत्यादिभिरवगम्यते । तथा
चोक्‍तं---<b>तस्य लिप्सार्थलक्षणेति</b> । तत्राह---<b>क्रत्वर्थग्रहणं तर्हि प्रत्युक्तम्</b> । यस्मात्
क्रत्वर्थता सर्वैव श्रुत्यादिगम्येति <b>न चेयमपि पुरुषार्थतालक्षणेति शक्यते वक्‍तुम् ।
यस्मान्न शब्दादृते यागः स्वर्गार्थ इति ज्ञानमुपपद्यते । न च तत्साध्यः स्वर्गः पुरुषार्थः</b>
अधिकार्यर्थः इति ज्ञानमुत्पद्यते शब्दतद्भावभावित्वात् शब्दात् पुरुषार्थज्ञानं श्रुत्यादिकृतमेवेति
भावः । <b>यदपि चेति</b> श्रुत्यादिसङ्कीर्तनं यत्तदप्यनर्थकमित्यर्थः । <b>यदपि च क्रत्वर्थ-
पुरुषार्थयोः इति</b> । भाष्यकारो हि प्रयोजकाप्रयोजकादीन्यत्रान्तर्भावयति । तस्येदं
प्रयोजनम्---कथं नामोत्तरो विचारः प्रतिज्ञातार्थविषयः स्यादिति । स पुनरयमन्तर्भावो
नोपपद्यते । <b>अन्तर्भावो हि भवन् स्वरूपतो</b> वा स्यात् शेषत्वैदमर्थ्ययोरिव <b>कार्यतो
वा</b> ? सर्वेषामेकं कार्यं यथा विशेषलिङ्गादीनां वैकृतचोदनापरिपूरणं कार्यमिति तत्कारण-
त्वेन प्रतिज्ञायते । सर्वेषामुत्तरषट्‌कार्थानामन्तर्भावो भवति । स लक्षणतो वा, सर्वेषामेक-
<note>(1) G. omits न</note>
﻿<pb n="r955"/>
मेव लक्षणं यदि स्यात् यथा चोदनाभेदादीनां तल्‍लक्षणतया प्रतिज्ञाते सर्वे वेदार्था अन्तर्भवे-
युः । <b>त्रयमपि चात्र नास्ति यस्मात् स्वरूपं तावत् पृथगभिधानादेव भिन्नम्</b> ।
यद्येषामेकमेव स्वरूपं स्यात् तदा तत्र तत्राधिकरणे भेदेनैषामभिधानं प्रतिपादनं न स्यात् ।
<b>लक्षणमपि</b> येन न्यायेनैषां स्वरूपं लक्ष्यते तदपि <b>स्वरूपभेदादेव भिन्नम्</b> । न ह्येकेन
लक्षणेन स्वरूपभेदो भवति प्रमाणायत्तत्वात् प्रमेयसिद्धेः, तद्भेदादेव भेदो यतः प्रमेयस्येति ।
कार्यमपि यत्प्रयोजकफलविधिप्रधानानि पुरुषार्थेऽन्तर्भावयता पुरुषोपकारः । तथा अप्रयो-
जकार्थवादप्रधानानि क्रत्वर्थेऽन्तर्भावयता क्रतूपकारो भाष्यकारेण दर्शितः । <b>तदयुक्तम्</b> ।
न्यायविरोधात् <b>प्रदेशान्तरविरुद्धं च</b> अर्थवादाधिकरणोक्तविरोधादिति । <b>अर्थवादः
स्तुत्यर्थः</b> उक्तो हि यस्मात् । <b>प्राधान्यमपि च उपकार्योपकारनिबन्धनम्</b> । यदुप-
कार्यमुपकारकस्य तत् तत्प्रधानम् । न पुनः पुरुषार्थतया प्राधान्यम् । किन्तूपकार्यतया ।
<b>प्रयोजकमषि प्रयोज्यं प्रति प्राधान्यमात्मनः प्रतिपादयति</b> । न पुनरात्मनः परार्थताम् ।
प्रावान्येन हि प्रयोजकत्वं, न पुनः पुरुषोपकारकत्वेन1 । तस्मात कार्यतोऽपि नान्तर्भावः ।
<b>तदिदं रात्रिप्रयाणकमिवादेशकं भाष्यम्</b> रात्रौ भवं रात्रिप्रयाणकं, अविद्यमानमार्गकथक-
पुरुषकं <b>व्यामोहमुपजनयति रात्रिभवत्वेन स्वप्रत्ययविरहात् आदेशिकपुरुषाभावाच्च</b> ।
परप्रत्ययाभावात् देशीति मार्गादेशिक उच्यते । ‘हेतवे पुरुषार्थानां ज्यायसां देशिने पथः ।
<note>(1) G. कत्वं</note>
﻿<pb n="r956"/>
इति । यथा च ‘अविश्राम्यं अनालम्ब्यं अपाथेयमदेशिकम् । इति । अत्रोच्यते---<b>द्वयमप्ये-
तद्‌युक्‍तं</b> भेदेन प्रयोजकादीना<b>मुपन्यासः अन्तर्भावकथनं</b> च तेन तत्र तावन्न किञ्चि-
द्वाच्यम् । <b>यत्पुनस्तादर्थ्यं शेषत्वे हेतुः</b> तेन शेषत्वप्रतिज्ञानात् तादर्थ्यप्रतिज्ञानात्
क्रत्वर्थपुरुषार्थप्रतिज्ञापि कृतैवेति । तत्रापि <b>सत्सु श्रुत्यादिषु तदित्युक्‍तं भाष्यकारेण</b>
श्रुत्यादिसङ्कीर्तनेन । तेन केवलनियोगव्यापारनिबन्धनप्रतिज्ञेयमित्युक्‍तं भवति । <b>ननु
चैवं सति क्रत्वर्थता प्रत्युक्‍तेत्यप्युक्तम्</b> । तस्याः श्रुत्यादिनिबन्धनत्वात् । <b>भवेदेतदेवं
यदि वैनियोगिकमुच्यते क्रत्वर्थं; इह तु उपादाननिबन्धनं</b> सर्वं क्रत्वर्थपुरुषार्थप्रयोजका-
प्रयोजकफलविध्यर्थवादाङ्गप्रधानात्मकं प्रतिज्ञायते औपादानिकमपि क्रत्वर्थमस्तीति भावः ।
पुरुषार्थता तु यद्यपि शाब्दी तथापि वैनियोगिकी न भवति इति लिप्साधिकरणे वक्ष्यति ।
<b>किं पुनरत्रोपादानं नाम</b> इति पूर्वपक्षं करोति । तत्रायं भावः---न श्रुत्याद्यतिरेक्युपादान-
लक्षणं विधिव्यापारात्मकं प्रमाणं लोके व्युत्पन्नमिति । राद्धान्तं करोति---<b>नियोगाक्षेप
उपादानम्</b> । सत्यं न लोके व्युत्पन्नं तथापि शब्देन प्रतिपादितोऽर्थो येनार्थान्तरेण विना न
निर्वहति तदाक्षिपतीति सामान्यतस्तावल्लोके प्रसिद्धिरस्ति द्वारकर्मीभावादौ । वेदे च
नियोगश्शब्देन प्रतिपादितोऽर्थान्तरं स्वनिर्वाहाय आक्षिपतीति नानुपपत्तिः । किं पुनरु-
पादानस्य प्रमेयमिति तत्राह---<b>तत्कृतं च प्रोक्षणादेः क्रत्वर्थत्वम्</b> करणार्थत्वमिति
प्रागेवाक्तम् । <b>विनियोगात् पुनः व्रीह्यर्थतैव</b> । नैयोगिकव्रीह्याद्यैदमर्थ्ये विनियोगस्य
सामर्थ्यात् न करणैदमर्थ्ये । ननु यदि विध्याक्षिप्तमिदं चिन्त्यते अतिदेशोऽपि चिन्त्यः
﻿<pb n="r957"/>
स्यात् । न । एकोपदेशपरिसमाप्यमिह चिन्त्यते । अतिदेशश्च उपदेशान्तरार्थपर्यालोचनया
परिसमाप्यते । तस्मादिह न चिन्त्यते । <b>भेदार्थप्रतिज्ञानं तर्हि किमिति</b> । भेदेन
अर्थस्य प्रतिपाद्यस्य प्रयोजकाप्रयोजकाङ्गप्रधानादेश्च प्रतिज्ञा किमिति । <b>किमिति वा</b> केन
प्रकारे<b>णान्तर्भावः । अवगतिहेतुभेदात् भेदेन</b> उपन्यासः । अवगतिहेतृनां न्यायानां
भेदात् भेदेन प्रतिपाद्यत्वात् क्रत्वर्थतादीनां भेदेन उपन्यासः । <b>उपकारसामान्यादन्तर्भावः</b>
अप्रयोजकाङ्गार्थवादाः क्रतूपकारा इति क्रत्वर्थेऽन्तर्भूताः । एतदुक्‍तं भवति---क्रत्वर्थग्रहणेन
क्रतूपकारकस्यापि ग्रहणम् । अर्थवादस्यापि प्रमाणकोटिपर्यवसायिनः प्रमाणस्यानुष्ठानोपकारकत्वात्
क्रतूपकारकताप्रयोजकप्रधानफलविधयश्च पुरुषोपकारसामान्यात् पुरुषार्थान्तर्भाविन इति
सिद्धम् । <b><q>“प्रयोजकः कश्चित् पुरुषार्थ”</q> इति कश्चिद्‪ग्रहणं प्रयोजकस्याप्यपुरुषार्थता-
ज्ञापनार्थम्</b> यथेति कथनोपक्रम एव <b>वक्‍तुं कस्येति</b> प्रश्नः । <b>आचार्यकरणविधेः
स्वाध्यायाध्ययन</b>प्रयोजकस्येत्युत्तरमुक्तम् । अस्यार्थः---आचार्यकरणविधेः स्वाध्यायाध्य-
यनप्रयोजकस्यापि स्वतन्त्रकर्तृरूपपुरुषशब्दवाच्यमाणवकार्थत्वाभावात् अपुरुषार्थत्वम्2 ।
यदीयं हि कर्म यो विधिः प्रयुङ्‌क्‍ते स तत्पुरुषार्थ एव । यथा दर्शपूर्णमासादयः । आचार्य-
करणविधिस्तु माणवकीयमध्ययनं प्रयुङ्‌क्‍ते । नतु माणवकार्थ इति सिद्धम् ।</p>
<p><b>यस्मिन् प्रीतिः पुरुषस्य</b> । <q>“तस्य लिप्सार्थेनैव भवति न शास्‍त्रेण”</q> इति
<b>विरुद्धमुक्तम्</b> । अनेन हि किल भाष्येण यागस्य स्वर्गसाधनतात्मिका पुरुषार्थता स्वर्गस्य च
<note>(1) P. 1193</note> <note>(2) R. र्थत्वात्</note>
﻿<pb n="r958"/>
अधिकारिभोग्यतात्मिका शास्‍त्रेण न गम्यत इत्युक्तम् । तच्च विरुद्धम् । यस्मात् द्वयमप्ये-
तत् न शास्त्रादृतेऽवगम्यते । <b>संबन्धशास्त्रमङ्गीकृत्यैतदुक्तमिति</b> । विनियोगशास्त्रमभि-
प्रेत्य इदमुक्‍तं नाधिकारशास्त्रम् । अधिकारशास्त्रादेवोपादानवशेन द्वयमपीदं गम्यते यतः ।
अत एवोक्‍तं अर्थेनैव भवतीति । <b>अर्थश्च नियोगसिद्धिः</b> तस्या एव वाक्यार्थत्वात्
<b>तच्चोपादानमित्युक्तम्</b> । अत्र चाधिकरणे क्रत्वर्थपुरुषार्थयोः प्रतिपादयितव्ययोः लक्षण-
मुच्यते । तथाहि---न पुरुषार्थत्वं तावत् प्रीत्युत्पादकत्वम् । नित्येषु नियमनियोगेषु
चाव्याप्तेः । न च साधिकारित्वम्, अध्ययनादिष्वसंभवात् । नापि औपादानिकैदमर्थ्य-
भाक्त्वम्, औपादानिकक्रत्वङ्गेषु सङ्ख्यादिषु अतिप्रसङ्गात् । 1तस्मिंश्चाविविच्यमाने पुरुषार्थत्वे
क्रत्वर्थतापि तद्भदेन दुर्लभेति विवेकाय लक्षणारम्भः । तत्र पुरुषार्थलक्षणमौपादानिकमेव ।
यस्यैदमर्थ्यं स पुरुषार्थ इति यथा यागः स्वर्गश्चेति । <b>ननु च क्रत्वर्थताप्युपादानेनैवोक्ता</b>
सङ्ख्यादीनामित्यनेनातिप्रसङ्गदोषमाशङ्कते । <b>विनियोगे सतीत्युक्तमिति</b> परिहारः ।
अस्यर्थः---विनियोगे सति सङ्ख्यादीनामौपादानिकी शेषता । तथा हि---वस्तुस्वभावतः
तात्स्थ्येन लिङ्गविनियोगे सति सङ्ख्यादीनामौपादानिकशेषत्वं वक्ष्यामः । तेन विनियोगेन
विना औपादानिकं यस्य शेषत्वं स पुरुषार्थः इति नास्त्यतिप्रसङ्गः । <b>अर्थादेव हि पुरुषार्थ
इति विशेषः । किमिदमविभागादिति</b> । भाष्यकारो हि प्रीत्याऽविभागमाह । तदयुक्तम्
निमित्तपर्यन्तेषु अधिकारेष्वसंभवात् । अनया शङ्कया ब्रूते किमिदमिति । तत्रोत्तरं
---<b>पुरुषस्य क्रतुसम्बन्धाविभागादिति</b> । अनेन चेदमुक्‍तं यस्मात् क्रतुषु पुरुषोऽनुष्ठाताऽस्ति
<note>(1) G. तस्मिंश्चापिविविच्य</note>
﻿<pb n="r959"/>
तस्मात् साध्यभूतो विधिः शक्‍नोत्याक्षेप्‍तुं यागस्यैदमर्थ्यमिति । <b>एतच्च षष्ठे निपुणतरमुपपाद-
यिष्यामः</b> । नन्वेवं पुरुषार्थत्वमात्रमुक्‍तं भवति तत्राह---<b>परिशेषाद्विनियोगे सति इति
क्रत्वर्थतोक्‍ता भवति</b> । तस्मादुभयमप्यत्र लिक्षतम् ।</p>
<p><b>एवं वा । ननु गुणफलचोदना एता इत्युक्तम् । कोऽयं पुनर्विचारः ?</b> द्वितीये
तृतीये च गुणस्य गोदेहनादेः फलाय चोदना एता इत्युक्तम् । ततश्च फलं प्रति शेषता
केवलोपादानगम्येति पुरुषार्थत्वे स्थिते पुनर्विचारोऽनर्थकः । <b>उच्यते । प्रदर्शितमस्माभिः
विनियोगतस्तदुक्तमिति</b> । विनियोगपर्यालोचनया क्रत्वर्थत्वं न संभवतीति हेतोः
तत्पुरुषार्थत्वमुक्तम् । <b>इह पुनः उपादानतो दृष्टप्रयोजनसिद्धिसंभवे नादृष्टार्थत्वं संभवतीति
पूर्वः पक्षः</b> । गोदोहनादेः प्रणयनादिनिर्वृत्तिः दृष्टं प्रयोजनम् पश्वादिसिद्धिरदृष्टम् । तत्र
किं नियोगः दृष्टेन द्वारेणोपादत्ते उत अदृष्टेन द्वारेणोपादत्त इति चिन्तायां दृष्टस्य शीघ्र-
भावित्वात् तेनैव द्वारेणोपादत्ते । ततश्चोपादानार्थत्वाद्विनियोगस्य विनियोगोऽपि तथैव ।
पशुकामपदं च अधिकृतमात्रोपलक्षणम् । वाक्येन च गोदोहनेन प्रणयेत् इति प्रणयने
गोदोहनस्य विनियोगात् क्रत्वर्थत्वमिति । <b>न, यथाविनियोगं कार्यावगमात् । विनियुक्तस्यैव
हि कार्यकल्पना नाविनियुक्तस्येति राद्धान्तः</b> । अस्यार्थः---यथाविनियोगं विनियो-
﻿<pb n="r960"/>
गानुसारेण; कार्यावगतेः द्वारकार्यावगमात् राद्धान्त इति संबन्धः । कस्मादेवमित्याह
---विनियुक्तस्यैव हि कार्यकल्पना नाविनियुक्तस्येति क्रत्वर्थस्यापि क्रतुविनियोगसिद्धिः ।
कार्यभूता कल्पनीया । तत्कल्पनायां च विनियोगश्शरणम् । वनियोगबलेन च द्वारकार्य-
परिग्रहः । न चात्र क्रत्वर्थतयापि विनियोगोऽस्ति । <b>तस्मात्</b> दृष्टमप्येतत्कार्यं न1 विनियोमा-
पेक्षमिति । <b>अतो विनियोगतोऽपि</b> विनियोगपर्यालोचनया <b>नियोगतश्च</b> उपादानपर्या-
लोचनया <b>पुरुषार्थतैव गुणफलचोदनास्विति स्थितम् । बादरिग्रहणं पुनः उपकार-
प्रदर्शनार्थं न पुनः परार्थत्वादिति शेषहेतुनिवृत्त्यर्थम्</b> । ननु च भाष्यकारः उपकारतः
शेषतामाह, न पुनरुपादानतः यतो बादरिमतमुपन्यस्यति स्म । तच्चानुपपन्नम् ।
निराकृतत्वादस्येति । तत्राह---<b>बादरिग्रहणं उपकारो दृष्टो</b> द्रव्यादीनामस्तीति <b>प्रदर्श-
यितुम्</b> । ततश्चोपादानतः करणशेषतेति । न पुनः परार्थत्वादिति शेषत्वे यो हेतुः
तन्निवृत्त्यर्थम् । कस्मात् ? <b>विनियोगे हि</b> यस्मात् सः परार्थत्वादिति हेतुरुक्तः ।
<b>ननु बादरिणापि विनियोग एवासाबुपन्यस्तः</b> उपकारो हेतुः । न पुनस्तन्मुखेनोपादानं
इत्येवमर्थं, तेन बादरिमतोपन्यासात् उपकारत एव शेषतोक्‍तेति प्रतिभाति । <b>अत एवासौ
निराकृत</b> इति परिहारः । यत एवोपकारतश्शेषता बादरिणोक्ता अत एव बादरिर्निरा-
कृतः । तेन पुनराशङ्का नोपपद्यते । किमिति तर्ह्युपन्यासः ? <b>अत्राह---इह पुनः कार्यत एव</b>
उपकारत <b>एवोपादानमिति</b> न पुनरुपन्यस्तो बादरिः उपकारोऽत्र दृष्टोऽस्ति । तथा च
<note>(1) G. omits न</note>
﻿<pb n="r961"/>
तद्बलेन बादरिः शेषतां यावदाहेति दर्शयितुम् । कथं तर्हि सिद्धान्तः---<b>अयथाविनियोग-
तया</b> तूक्‍तेन न्यायेन <b>निरस्यत इति विरोधः</b> ।</p>
<p><b>एवं वा । इह द्रव्यार्जननियमा उदाहरणमिति</b> । पूर्वपक्षहेतुतयेदमुपन्यस्तम् ।
नात्र विषयफलालोचनया धनकामोऽधिकारी युक्तः । तथा सति विध्यानर्थवयात् नियमोऽपि
संभवति । काम्यत्वेन रागतः प्रवृत्तौ सत्यां अन्यत्रापि प्रवृत्तेः शास्‍त्रीयानुष्ठानपर्यनुयोगा-
भावात्1 । क्रत्वर्थत्वे पुनः तत्साध्यत्वेन क्रतुनियोगस्य ज्ञापनात् तत्रैव प्रवृत्तेः फलतो नियमः
सिध्यतीति । <b>तत्र पूर्वः पक्षः</b> । <b>नियमनियोगानां स्वातन्त्रये सत्यधिकारशून्यत्वात्</b>
साक्षादश्रुतत्वात् विषयफलालोचना लक्ष्यते । तस्य च विध्यानर्थक्येनानुचितत्वात्; <b>काम-
श्रुतिनियोगेन च</b> तदङ्गद्रव्योत्पादकत्वे2 सति <b>अधिकारसिद्धे</b>र्विश्वजिन्‍न्यायविरोधात् ।
एवं च प्रतिग्रहादीनामेव क्रत्वर्थत्वेन द्रव्यस्यापि तदार्जितस्य क्रत्वर्थत्वात् तद्व‍यापत्तिमान्3
क्रत्वनधिकृत एवेति एकाधिकारावगमात् । <b>क्षामवत्यादीनामपि स्पष्टैव कर्भार्थतोपपन्ना
भवतीति</b> । अन्यथा क्रत्वसंबन्धद्रव्यव्यापत्तिमतोऽधिकारे सति स्वातन्त्र्यमेव स्यात् ।
उपसंहरति---<b>तस्मादनधिकारिणो विधेरानर्थक्यम् ।</b> अर्थशून्यता । सत्यपि नियोगबोधके
लिङादिशब्दे अधिकारिणं विना अन्विताभिधानासिद्धेः । अर्थशून्यतैवेति क्रत्वर्थतैव ।
<b>ननु च क्रत्वर्थत्वे</b> यथेष्टविनियोगलक्षणं <b>स्वत्वमेव न भवतीति</b> स्वद्रव्यत्यागात्मको
<b>याग एव न संवर्तेतेति</b> प्रधानविरोधान्नाङ्गत्वं युक्‍तं---<b>प्रलपितमिदं केनापि</b> । कस्मादयं
<note>(1) G. पर्यनुयोगानुभवात्</note> <note>(2) R. त्पादकतयैकत्वे सति</note> <note>(3) G. तद्व‍या-
वृत्तिमान्</note>
﻿<pb n="r962"/>
प्रलाप इत्यत्राह---<b>आर्जनं स्वत्वं नापादयतीति विप्रतिषिद्धम्</b> । अत्रायं भावः---न यथेष्ट-
विनियोगनिबन्धनं स्वत्वं बलात्कारहृतेष्वतिप्रसङ्गात् । बालादिधनेष्वप्रसङ्गाच्च । किं तर्हि
स्वत्वलक्षणं ? उच्यते---उक्‍तं हि भगवता भाष्यकारेण <q>“यो यद्यथाभिप्रायं विनियोक्‍तु-
मर्हति तत्तस्य स्व”</q>मिति । तेन यथेष्टविनियोगार्हतया स्वत्वं, तदर्हता च तत्र तस्य यत्र
प्रतिग्रहादयो लोके प्रसिद्धा उपायाः प्रवृत्ताः । ततश्च प्रतिग्रहादिनिबन्धनं स्वत्वं तेष्वपि
सत्सु नास्तीति विप्रतिषिद्धम् । आर्जनं च नानारूपं क्वचिज्जन्म, यथा पैतृकेषु । क्वचि-
त्परिणयः यथा दंपत्योर्धनमित्येवमादिषूहनीयम् । स्मृतिकाराश्च लोकप्रसिद्धोपायमेव कुर्वते
व्यामोहनिवृत्तये व्याकरणादिवत् । <b>कथं तर्हि क्रत्वर्थता</b> ? यदि यजमानस्य स्वं तदा
न क्रतोरिति भ्रन्तिः <b>वनीवननवत् तदर्थे स्वत्वमित्यभिप्रायः</b> । वनिः भृतिः वनन
याचनं यथा वनीवनने स्वत्वमपि क्रत्वर्थं न प्रीत्यर्थं तथेत्यर्थः । अन्यदैदमर्थ्यं अन्यत्स्वत्वमि-
त्यभिप्रायः । <b>अत्रोच्यते---नेमे अधिकारशून्या नियमविधयश्शक्यन्ते वक्‍तुम्</b> । कुतः ?
<b>जीवनाय, प्रवृत्ताः</b> जीव्यते येन द्रव्येण तस्मै <b>प्रवृत्ता अधिकारिणो भविष्यन्ति</b> ।
अनेन धनकामना नाधिकारिविशेषणम् । किन्तु धनार्जनप्रवृत्तिः यदा यदा धनार्जनाय
प्रवृत्ता भवन्ति तदा तदा प्रतिग्रहादिविधिना नियुक्‍तत्वादुपायान्तरेण प्रवर्तमानस्य विहिताति-
क्रमो भवतीति सिद्धः फलतो नियमः । न च धनाय प्रवृत्तस्याधिकारः काम्याधिकारः, येन
रागनिबन्धना तत्र प्रवृत्तिरिति तदतिक्रमे विहिततिक्रमो न स्यात् । जीवनशब्देन च धनमभिद-
धतोऽयमभिप्रायः संभवति तत्र जिजीविषोः प्रवृत्त्यव्यभिचारः व्यभिचरति तु क्रतुसंबन्ध-
जीवनमिति न तन्मुखेन क्रतुप्रवेश इति । ननु जीवनप्रवृत्तोऽधिकारी न श्रूयते तत्राह
﻿<pb n="r963"/>
---<b>न च शब्दादेवाधिकारः अधिकारादेवाधिकारः।</b> अस्यार्थं:---अभिदधतोऽयमभिप्रायः
संभवति अस्य शब्दोऽस्तीति । नैवमधिकारः । किन्तु अधिकाररूपोऽर्थो यस्यावगम्यते
तस्याधिकारः । <b>एतदुक्‍तं भवति</b> । न शब्दोऽधिकारिस्वरूपोपाधितां यातीति ।
3स त्वधिकाररूपोऽर्थः <b>क्वचित् शब्दावगम्यः क्वचित् प्रमाणान्तरावगम्यः</b> इति न कश्चि-
द्विशेषः । गम्यते चात्र प्रतिग्रहादिस्वभावालोचनया जीवनाय प्रवृत्तस्याधिकारः । न हि
कश्चित् प्रेक्षावान् धनाय प्रवृत्तोऽपि न प्रतिग्रहादीन् करोतीति । <b>अतः स्वत्वस्याविशेषात्</b>
ऐदमर्थ्येनाविशेषितत्वात् <b>सर्वपुरुषार्थनिर्वृत्तौ</b> जीवनक्रतुसिद्धिरूपायां <b>न विशेषश्शवयतेऽव-
धारयितुमिति</b> सर्वैरेव कर्तव्य इति । <q>‘अपि च’</q> इत्यादिभाष्यमनुभाष्य <b><q>“कोऽस्यार्थ”</q></b>
इत्याक्षिपति---<b>किमिदं तन्त्रं ? जीवनमिति चेत् अनियमात्तर्हि जीविष्यति । नियमस्य
क्रत्वङ्गत्वात्</b> न पुरुषार्थो नियमो यतः । यथा क्रतावेव अवघातनियमात् पुरुषार्थं
दलनाद्यपि भवति । <b>अथ क्रत्वन्तराणि तन्त्रशब्दाभिधेयान्यभिप्रेतानि</b> तेषां परिलोपः
<b>स्यात् तथापि प्रतिक्रतु</b> क्रतुं प्रति <b>नियमात्</b> अनियमेन धनमार्जयित्वाऽनुष्ठास्यतीति
<b>न परिलोपः</b> स्यात् । <b>अत्रोच्यते---क्रत्वन्तराण्येव तन्त्रशब्दाभिधेयान्यभिप्रेतानि</b> ।
<note>(1) P. 1196</note> <note>(2) P. 1197</note> <note>(3) G. धात्वधि</note>
﻿<pb n="r964"/>
<b>न चार्जनस्य विशेषोपादानत्वे प्रमाणमस्ति</b> । अस्यार्थः---यदा द्रव्यमुखेनार्जनं क्रत्वर्थं
तदा द्रव्यसाध्यत्वात् क्रतृनां सर्वेषामार्जनमिदमिति स्यात् । न पुनर्विशेषोपादानत्वे प्रमाण-
मस्ति । <q>‘अस्मा इदमार्जनमुपात्तं अस्मै न’</q> इति विशेषाभावात् । भवत्वेवं तथापि
किमित्याह---<b>न च सर्वतन्त्रं सर्वेण द्रव्येण शक्यते कर्तुम्</b> । त्यक्तस्य पुनस्त्यागासंभवात् ।
तत्र यदि केनचिद्‌द्रव्येण कश्चिदेव क्रतुः क्रियेत तदा क्रत्वन्तरं प्रति तादर्थ्यं बाधितं
भवेदिति <b>तन्त्रपरिलोपः सर्वकर्मणां</b> द्रव्यार्जनेनाङ्गेन उपक्रान्तत्वात् । <b>अयमपरो दोषः ।
नान्यस्य तन्त्रे प्रततेऽन्यत्तन्त्रं प्रतायते’ इति दर्शनं नोपपद्यते इति</b> । प्रत्यक्षेण क्रत्वन्तर-
तन्त्रमध्ये क्रत्बन्तरदर्शनात् <q>‘अथ मतं’</q> इत्यादिना । 1एवं च सतीत्यादिभाष्यं व्याख्यातु-
मुपक्रमते---<b>अथ नैवेदं कस्यचिदेकस्यापि क्रतोरङ्ग</b> किन्तु सर्वेषां मिलितानामङ्गं यथा
प्रायणीयोदयनीययोरैकादशिनाः तत्र विभज्य संबन्धात् तन्त्रपरिलोपो न भविष्यतीति
भावः । <b>एव तर्हि नैवेदं प्रयोगवचनेन गृह्यते</b> सर्वक्रतुगामिनः प्रयोगवचनस्याभावात्
द्वादशाहप्रयोगवत् । <b>अनुपात्तप्रयोगवचनस्याङ्गतैव नास्ति इति</b> । यस्याध्ययनेन
प्रयोगवचनो नोपात्तः न स्वीकृतः यस्य प्रयोगवचनो नाम्नातः तस्याङ्गतैव नास्ति । ततश्चायं
भाष्यार्थो भवति । एकस्यापि प्रयोगकालात् बहिरेतत्सर्वाङ्गमभिप्रेतं सत् अनङ्गमेव स्यात् ।
ननु च भाष्ये अनुपकारकमित्याह नानङ्गमिति तत्राह---<b>असत्यङ्गत्वे यस्य किलाङ्गता
नास्ति तस्याप्रयोगेणानुपकारकत्वमिति सोऽयमङ्गताभाव एवानुपकारकत्वेन2 दर्शितः</b> ।
<note>(1) P. 1196-10</note> <note>(2) G. कत्वे</note>
﻿<pb n="r965"/>
<b>न चाधानवद्भवितुमर्हति; न च द्रव्यार्थमेवेदमार्जनं आधानवदग्न्यर्थमेव1 भवितुमर्हति</b> ।
अस्यार्थः---यथा आधानमग्न्यर्थं न पुरुषार्थं तथाऽऽर्जननियमोऽपि धनार्थ एव भवितुमर्हति ।
द्रव्यमुखेन चाधिकारान्तरमनुप्रवेक्ष्यति । न च तन्त्रपरिलोपो भविष्यति । अग्निवद्विरोधा-
भावात् । एतदपि नास्ति <b>जीवनाय प्रवृत्तस्याधिकारावगमात्</b> । यस्य हि नाधि-
कारोऽस्ति स पराधिकारमनुप्रविशति । द्रव्यार्थत्वेन तु स्वत एवाधिकारोऽवगम्यते ।
आधाने तु नार्थादप्यधिकारो नास्ति, अधिकारान्तरानपेक्षाणामग्नीनामपुरुषार्थत्वात् । जीवनार्थता
तु स्वत एव द्रव्यस्यास्ति, तत्राधिकारोऽस्ति । <b>अतः पुरुषार्थमेवेदं</b> भवति नाधानवत् ।
<b>तस्मात् क्रत्वर्थत्वे2 द्रव्यार्जनस्य तन्त्रपरिलोपः स्थितो दोषः । क्षामवत्यादीनामाहिता-
ग्‍नेरधिकारश्रवणात्</b> । तस्य च क्रतुसंबन्धार्हत्वात् । भवतु क्रतुसंबन्धित्वं <b>क्रत्वर्थतापि</b> फल
कल्पयितुम् । एतच्च द्वयमभ्युपगम्यवादेनोक्तम् । <b>पुरुषार्थ एवायं नैमित्तिकोऽस्तु</b> । न
काचित्क्षतिः । <b>तस्मात् पुरुषार्था द्रव्यार्जननियमा इति स्थितम्</b> । विचारप्रयोजनं चाह
---<b>अतः नियमातिक्रम इति</b> । अतिक्रमः <b>पुरुषस्य न क्रतोः</b> । अतो नियमाति-
क्रमेणार्जितेनापि क्रतुसिद्धिः । न चात्र बाच्यम् । तर्हि चौर्यार्जितेनापि क्रतुसिद्धिरिति ।
यतो न चौर्यं स्वत्वापादकं लोके प्रसिद्धम् ।</p>
<note>(1) G. अन्यार्थमेव</note> <note>(2) G. क्रत्वर्थद्रव्या</note>
﻿<pb n="r966"/>
<p><b>तदुत्सर्गे कर्मणि । यस्मिन् प्रतिः पुरुपस्य तस्य लिप्सा अर्थलक्षणेत्युक्तम् । इह
तु प्रतेरधिकारिविशेषणस्य साक्षादश्रवणात्;</b> <q>‘नोद्यन्तमादित्यमीक्षेत’</q> इत्येतावन्मात्रश्रवणात्
अर्थतश्चानवगमादधिकारिविशेषणस्य यथा <q>‘न कलञ्जं भक्षयेत्’</q> इति भक्षणप्रवृत्तेः
<b>अतोऽधिकारिशून्यताविधेः न चानधिकारं पुरुषार्थं भवति इति क्रत्वर्थस्येक्षणस्यायं
प्रतिबेधः</b> । नन्वयं यदि ईक्षणप्रतिषेधः तदा ईक्षणप्रवृत्तोऽधिकारी गन्यत एव । न च
क्रतावेव परमीक्षणप्रवृत्तिः यदृच्छयापि संभवात् । अत्रोच्यते---सत्यं क्रतुबाह्यमपीक्षणमस्ति
तथापि प्रयुक्तिलाघवात् क्रतुगतेक्षणप्रतिषेध एवायं विज्ञायते । नन्वेवं द्रव्यार्जननियमोऽपि
किमिति न क्रत्वर्थः । भवतु तदप्यत्रोदाहरणम् । यत्र प्रतिषेध्यं क्रतौ नास्ति तत्प्रतिषेधः
क्रत्वर्थतया नाशङ्क्यते यथा कलञ्जभक्षणस्य । <b>नियमो वा</b> अस्तु व्रतप्रक्रमात् नियमो-
वाऽयं तथापि क्रत्वर्थः । ननु नियमपक्षे केन संबन्धेन क्रतावन्तर्गतिः प्रतिषेधो हि
प्रतिषेध्यमुखेन क्रतावन्तर्भवेत् । उच्यते---अनीक्षणनियमसंकल्पोऽपि यदि स्वतन्त्र एव
स्यात् तदा प्रयुक्तिकल्पनागौरवमिति क्रतावेवानुप्रवेशः । ननु चैवं सति विश्वजिदादयोप्यत्रो-
दाहरणं भवन्तु । भवतु न कश्चिद्दोषः । <b>अत्राभिधीयते---प्रीत्युत्सर्गेप्येतदुक्‍तं
भवति अधिकाराश्रवणेऽष्यधिकारो युक्तः कल्पयितुम् । न पुनः क्रतुसंबन्धकल्पना ।
कः पुनरनयोर्विशेषः ? अयमस्ति विशेषः---यथैव अधिकारे श्रूयमाणे गम्यमानतत्कर्तृतैव
न्याय्या</b> । यस्याधिकारः श्रूयते तस्याधिकारान्यथानुपपत्त्या तत्कर्तृता कल्प्यते । कार्यतया
हि नियोगं यः प्रतिपद्यते सोऽधिकारी । विषयसाध्यश्च नियोगः । स यदि विषयं न
﻿<pb n="r967"/>
संपादयेत् तस्य नियोगः कार्य एंव न स्यात् इति विषयसंपादकतया कर्तृत्वावगमात् ।
तच्च कर्तृत्वं साक्षाद्वा पुरुषान्तरप्रयुक्त्या वा यद्यप्युभयथा उपपद्यते तथापि साक्षात् संभवे
परम्परानुपपत्तेः तत्कर्तृतैव न्याय्या । न पुनः पुरुषान्तरकर्तृताकल्पना, विना वचना-
दार्त्विजेष्वेव । <b>एवं क्रियाक्षेपेण गम्यमानकर्त्रवगमात् अधिकारकल्पनैव न्याय्या</b> ।
अधिकारं विना कर्तृत्वानुपपत्तेः । न चान्यत्राधिकारेणान्यत्रापि तदङ्गतयाऽधिकारनुप्रवेशेन
कर्तृत्वसिद्धिः । अत्रैवाधिकारे साक्षात्संभवति परम्परानुपपत्तेरिति । एवं च न्यायतः
स्थितेऽधिकारिणि प्रयुक्तिकल्पनापि न दोषः । <b>कथं तर्हि कर्त्रधिकरणमिति</b> <q>‘नानृतं
वदेत्’</q> इत्यत्रापि तर्हि गम्यमानकर्तृत्वसिद्ध‍यर्थं साक्षादधिकारकल्पनात् किमर्थं कर्तुर्वाच्यत्व-
निराकरणं ? निराकृतेपि वाच्यत्वे, गम्यमानेपि कर्तरि तस्य कर्तुः स्वतन्त्राधिकारापत्तेः ।
उत्तरं---<b>तत्र हि विनियोगोऽधिकार1कल्पनायाः प्रतिपक्षः । इह तु अप्रतिपक्षा अधिकार-
कल्पना</b> इति । अनृतवदनप्रतिषेधे हि साधिकारनियोगसन्निधानात् तेन गृहीतत्वात्
प्रकरणेन च विनियुक्तत्वात् नाधिकारकल्पनावकाशोऽस्ति । इह तु अनारभ्याम्नानात्
नाधिकारग्रहणमस्ति इति नाधिकारान्तरसंबन्धोऽवकल्पते । तेनाधिकारकल्पनायां 2प्रसृतायां
स्वतन्त्राधिकारकल्पनैव नेत्यनवद्यम् । एवं तावत् समाहितमिदमधिकरणम् । इदानीं सुहृद्भावे-
नाधिकारिविशेषणं निरूपयति---<b>किंभूतः पुनरत्राधिक्रियते <q>“एतावता हैनसा वियुक्तो
भवति”</q> इति श्रवणात् जीवत एव वाऽधिकारः</b> । अस्मिन्‍नुदाहरणे एतावता हैनसा पापेन
वियुक्‍तो भवतीत्यर्थवादः । तत्र यदि जीवनवानधिकारी भवति तदा नित्यत्वात् अत्राकरणे
विहितातिक्रमदोष एवैनोयोगो भवतीति सालम्बनोऽर्थवादः । विश्वजिदादिवत्‍तु स्वर्गेऽधिकारि-
<note>(1) G. रिकल्प</note> <note>(2) G. प्रकृतायां</note>
﻿<pb n="r968"/>
विशेषणे कल्प्यमाने काम्यस्याकरणेऽपि न दोषः । तत्रार्थवादस्यातिपरोक्षा वृत्तिः स्यात्
<b>अतो नित्योऽयं जीवनानुपालनीयो नियमः स्वधर्मतया</b> ।</p>
<p><b>ननु च प्रसज्यप्रतिषेधो न्याय्यः</b> अस्यार्थः---ननु प्रसज्यप्रतिषेधोऽयम् । तत्र
निषिध्यमानक्रियाकतैंवाधिकारी । किमिति जीवनवानुच्यते । सत्यं स्ववाक्यमात्रालोचनया
एवं, किन्तु <b>तस्य व्रतमित्यन्वयावगतेः लक्षणैव न्याय्वा</b> । अनीक्षणसङ्कल्पो व्रतरूपो लक्ष्यते
तेन 1नायं प्रसज्यप्रतिषेधः । नन्वेवं आधानवत् किमित सङ्कल्पोऽपि द्रव्यार्थों न स्यात् ।
तत्राह---<b>आधानवदप्यत्र द्रव्यार्थता नैव संभवति</b> साक्षाच्छ्रुत्यभावात् । <b>अविनियुक्त-
द्रव्यसंयोगात् दृष्टस्य च संस्कारस्याभावात् नैव</b> द्रव्यार्थता । यदि पुनः दृष्टः
संस्कारः स्यात् । <b>किं दृष्टार्थता शक्यते वक्‍तुम्</b> । अस्यार्थः---सर्वं शब्दावगम्यं
चोदनास्विति स्थितम् । यद्यपि संस्कारो दृष्टः तथापि तदर्थता न युक्‍तेति । <b>बाढं शक्यते
दर्पणप्रमार्जनवत् लोक एवोपयोगदर्शनात्</b> । अत्राभिप्रायः---कल्पनीये प्रयोजने प्रत्यक्षमपि
प्रयोजनं निराकाङ्क्षीकरणयोग्यं न त्यक्‍तुं शक्यत इति । <b>तस्मात् पुरुषार्थो नियमस्संकल्प</b>-
रूपोऽयमिति युक्तम् । <b>दृष्टार्थासंभवेन च कर्करीकर्णादयोऽपि2 पुरुषार्था इत्युक्तम्</b> । 
गोकर्णलक्षणान्यपि 3ककरीकर्ण्याः कर्तव्याः इत्येवमादीनि क्रतुसंबन्धिनि द्रव्ये दृष्टसंस्कारा-
भावेन पुरुपार्थान्येव गोमानेव चाधिकारीति स्थितम् ।</p>
<note>(1) G. नाप्रसज्य</note> <note>(2) G. कर्तरिकरणादयोऽपि</note> <note>(3) G. कर्तरीकर्ण्यः</note>
﻿<pb n="r969"/>
<p><b>द्रव्याणि तु</b> । ननु तृतीये उद्धननादिष्वेव स्फ‍यादीनां विनियोग उक्‍तः ।
तत्कथमिहान्यत्राप्याशङ्क्यते तत्राह---<b>उक्‍तमित्यादि</b> । एतदुक्‍तं भवति---स्फ‍यश्चेत्यादिभिः
सहोद्धननादिवाक्यानां विनियोगविचारः कृतः । तत्रोद्धननादिवाक्यानि विनियोजकनीति
स्थितम् । इदमिदानीं चिन्त्यते---एतानि वै दश यज्ञायुधानीति किमिदं शास्त्रान्तरं स्फ‍ये-
नोद्धन्तीत्येवमादिभ्यः उत तेषामेवानुवादः इति चिन्तान्तरं दर्शयति । ननु द्वितीयाध्याय-
चिन्तेयं शास्त्रभेदाभेदविषया । किमिति चतुर्थे चिन्त्यते । उच्यते । पृथक्‌प्रयुक्त्यर्थं
द्वितीयार्थवमर्शः क्रियते । यदि शास्त्रान्तरमिदं स्यात् तदा अस्य साक्षाद्यज्ञसाधनत्वेन
पृथगिदं प्रयोक्तव्यं स्यात् अभेदपक्षे तु शास्त्राभेदात् भेदेन प्रयुक्तिर्नास्ति । कीदृशो
द्वितीयार्थावमर्शः इत्यत्राह---किं भेदलक्षणयुक्‍तमिदं वाक्यं गुणान्तरविधानपक्षे साध्यभेदात्,
गुणवत्कर्मान्तरविधानेतु अनुबन्धभेदात्, उतानुवादकतया साध्यानुब्धभेदाभावात् अभेद-
लक्षणयुक्तमिति । <b>पूर्वपक्षवादी स्फ‍येनोद्धन्तीत्येवमादिभिर्वाक्यैः साक्षाद्यज्ञसंबन्धानव-
गमात् यज्ञायुधानीति विध्यन्तरं मन्यते</b> । अयमभिप्रायः---यज्ञायुधानीति षष्ठीसमा-
सोऽयम् । षष्ठी च यद्यपि संबन्धमात्रे भवति तथापि साक्षात्संबन्धे संभवति न परम्परा
आश्रयितुं न्याय्येति साक्षाद्यज्ञसंबन्ध एवावगम्यते । न चासौ प्राप्तः येनासावनुवादः
स्यात् । <q>‘अतो वचनानि त्वपूर्वत्वात्’</q> इत्ययमपि विधिः । 1स च आग्नेयादिष्वेव द्रव्यं
विधत्ते । गुणान्तरावरुद्धत्वाद्वा तेषां गुणान्तरयुक्‍तं कर्मान्तरमिति । <b>ननु वाजपेयस्य
यूप इतिवत् प्रणाड्यापि संबन्ध उपपद्यते । युक्‍तं यूपाभावात्क्रतोस्तत्र</b> । न च
<note>(1) G. न च</note>
﻿<pb n="r970"/>
विधास्यत इति वाच्यम् । सप्तद्‌शारत्‍निताविधानपरत्वाद्द्वाक्यस्य । अनुवादे यथा प्राप्तिः
प्रणाड्याप्याश्रीयते । <b>इह पुनः</b> विधानेपि संभवति <b>किं नोपपद्यत</b> इत्यभिप्रायः ।
<b>अत्राभिधीयते---यज्ञायुधानीति तावल्लक्षणा । लक्षणा चेत्साक्षात् व्यवधाने च न
कश्चिद्विशेषः</b> । अस्यार्थः---यज्ञायुधशब्देन तावत् न साक्षात तत्साधनमुच्यते, किन्तु
तत्संबन्धी लक्ष्यते । संबन्धिलक्षणा चेत् न साक्षाद्व‍यवधाने च कश्चिद्विशेषः । संबन्धित्वा-
विशेषात् । तेन यज्ञायुधशब्देन साक्षात्संबन्धो बोध्यते इति अप्राप्तार्थता न शक्यते
वक्‍तुम् । नन्वेवं प्राप्तार्थतापि नैकान्ततः शक्या वक्‍तुम् । सत्यम्---किन्तु विधिशून्य-
मिदं वाक्यं कल्प्यविधिकम् । कल्पना चानुपपत्तौ सत्यां, नचानुपपत्तिः उद्धननद्वारक1व्यवहित-
संबन्धाश्रयणेनोपपत्तेः । तस्मादनुवादोऽयं न विधिः । अत्रैव युक्त्यन्तरमाह---<b>प्रमाणान्त-
रानुसारिणी च लक्षणा । न च विद्यमाने प्रमाणे प्रमाणान्तरकल्पना शक्या । स्फ‍ये-
नोद्धन्तीत्युभयसिद्धत्वात्</b> । लोके च लक्षणा प्रसिद्धा गङ्गायां घोष इत्यादौ । तत्र
यद्गङ्गाकूलं लक्षयति, तत्1 प्रमाणान्तरेण कूले घोषदर्शनात् । तदेवमिहापि प्रमाणान्तर-
प्रसिद्धत्वात् उद्धननादिद्वारिकैव संबन्धिता आश्रयितुं युक्‍ता । तस्मादनुवादोऽयम् ।
<b>एवं च विकल्पः परिहृतो भवति</b> । यद्याग्नेयादिषु द्रव्यविधिः तदा पुरोडाशादिभिः सह
यो विकल्पः स परिहृतो भवति । <b>लिङ्गं चोपपन्नं भवति</b> । यदि कर्मान्तरविधानं तदा
देवताभावेन अव्यक्‍तत्वात् सौमिकविध्यन्तप्राप्‍त्या आहृतिसङ्ख्यादर्शनं नोपपद्यते । तथा
सोमस्थानापत्त्या अभिषुतानां स्फ‍यादीनां परिधानीये कर्मणि न स्याद्दर्शनम् ।</p>
<note>(1) G. द्वारकस्य</note>
﻿<pb n="r971"/>
<p><b>तत्र चैकत्वमयज्ञाङ्गम्</b> । ननु चैकत्वादि विभक्त्यापि कार्यान्वयित्वेनाभिहितम् ।
ततश्च कार्याङ्गत्वात् तदनुपादाने कार्यमेव न संवर्तेत इत्यत्राह---<b>एकत्वं विनियोगाभावान्न
यज्ञङ्गमिति पूर्वपक्षवादिनोऽभिप्रायः</b> । अस्यार्थः---यद्यप्येकत्वं ग्राहकगृहीतं तथापि
विनियोगाभावात् द्वारसबन्धाभावात् तदभावे च सामान्यसंबन्धानिर्वाहात् न यज्ञाङ्गमिति ।
<b>कथं पुनः एकत्वं न विनियुज्यते ? विभक्‍तयो हि प्रातिपदिकार्थस्य स्वार्थसंबन्धम-
भिदधति</b> । स्वार्थस्य करणत्वादेः प्रातिपदिकार्थसंबन्धित्वात् । न पुनः स्वार्थभूतै-
कत्वादिसंबन्धिता विभक्तयोऽभिदधति । <b>तस्मादेकत्वं करणत्वं च प्रातिपदिकार्थस्यैव ।
नैकत्वस्य करणभावः</b> करणत्वे चासति क्रियासंबन्धाभावादयज्ञाङ्गमिति । <b>करणसंबन्धे</b>
हि करणतया क्रियासंबन्धे <b>प्रातिपदिकार्थसंबन्धो न स्यात् । यथा अरुणयेति</b> क्रिया-
संबन्धे द्रव्यगुणसंबन्धो न भवति । <b>तस्मात् प्रतीयमानमप्येतत् न क्रियया संबध्यते</b>
यथा पूर्वो धावतीत्यपरप्रत्ययः । प्रतीयमानमपीत्यपिशब्देन एवमाह---क्रियासंबन्धाभावेन
1कार्यान्वयितया अनभिधेयमेव । यद्यप्यभिधीयते तथाप्यनङ्गमिति । <b>लिङ्गदर्शनानि
चैवमुपपन्नानि भवन्तीति । एवं प्राप्ते उच्यते---न विनियोगादेव क्रियाङ्गता किं तर्हि</b>
<note>(1) G. इति यत्</note> <note>(2) R. भावेनाकार्य</note>
﻿<pb n="r972"/>
<b>उपादानादपि शेषता भवति । यथैव करणीभूतस्यैवोपादानं एवमेकत्वयुक्तस्यापि</b> ।
यथैव हि अकारकभूतस्यानुपादानं एवमसङ्ख्याकस्यापि । <b>न ह्यकारकस्योपादानं असङ्ख्या-
युक्‍तस्यापि संभवतीत्यभिप्रायः</b> । पशुस्तावत् विनियुक्त उपादातव्यश्च । स च
सङ्ख्यया विना न शक्यते उपादातुम्; श्रुतं च तत्स्थमेकत्वम् । तदपि च कार्यान्वयित्वेन
श्रुतम् । तदनुप्रवेशायावश्यमाश्रयमपेक्षते । अतः 2तद्वदेवावच्छेदकतया स्वीक्रियते ।
स्वीकृतं च विनियुक्तस्थं तात्स्थ्येनाङ्गतां याति । सङ्ख्या हि स्वसामर्थ्येनैव स्वसङ्ख्येयशेष-
भूता । सा हि प्राक् प्रातिपदिकार्थमात्रे स्थिता सम्प्रति उपादानदशायां विनियुक्तस्था
जाता । शेषभावस्तु तस्याः वस्तुस्वभावलक्षणाल्लिङ्गात् इत्यनवद्यम् । <b>तथा च लौकिकाः
गामानयेत्यादिषु तथैव प्रतिपद्यन्ते</b> । ननु भाष्यकारः वाक्यबलेन क्रियाशेषतामाह
नोपादानत इति तत्राह---<b>तदिदमुक्‍तं</b> यदस्माभिरुक्‍तं तदेतत् भाष्यकारेणाप्युक्‍तं <q>“न श्रुति-
र्ब्रूते वाक्यार्थो नास्तीति”</q> अनेन ग्रन्थेन । कथमुक्तमित्यत्राह---<b>न विनियोगो ब्रूते उपादानं
नास्तीत्यर्थः । ननु चान्य एवार्थः प्रतीयते न श्रूत्या वाक्यस्य विरोधोऽस्तीति । यतः
3श्रुत्यर्थापरित्यागेन वाक्यात् क्रत्वर्थतावगम्यते । विरोधे न दौर्बल्यमुक्‍तम्</b> ।
<note>(1) P. 1205</note> <note>(2) G. तदैवाव</note> <note>(3) G. श्रुत्यपरित्यागेन</note>
﻿<pb n="r973"/>
अत्रोत्तरं---<b>उक्‍तमस्माभिर्विनियोगो न संभवतीति</b> । वाक्येनापि विनियोगो नास्ति क्रिया-
संबन्धावगमाभावादिति । तस्माद्यथाश्रुतं न व्याख्येयमिदं भाष्यम् इति । <b>कथं तर्हि वाक्य-
शब्दः ? समभिव्याहारपर्यायोऽयं न विनियोजकपर्यायः</b> । एकस्मिन् वाक्ये क्रिया
चैकत्वं च समभिव्याहृतम् । तद्बलेन चोपादानशेषतेति। तस्मादेव क्रियाङ्गतोच्यत
इत्यर्थः । तस्मात् सिद्धमुपादानशेषत्वं सङ्ख्याया लिङ्गस्य च । ननु <q>‘वसन्ता
प्रातराग्नेयीं कृष्णग्रीवीमालभेत’</q> इत्यत्र लिङ्गं प्रकृतिभागाभिहितं विभक्त्या विनियुज्यते प्रातिपदि-
काभिधेयमिवेति कथमुपादानशेषता ? उच्यते---प्रातिपदिकेन योऽर्थः प्रधानभूतः प्रतिपाद्यते
तत्रैव स्‍त्रीप्रत्ययाभिधेयमपि लिङ्गं विभक्त्यर्थश्च कारकत्वं सङ्ख्या चावगम्यते । न पुनः
स्‍त्रीत्वयुक्‍ते प्रधानाश्रयमात्रापेक्षत्वाद्गुणनाम् । प्रातिपदिकभागेन प्रथमोच्चरितेन लिङ्ग-
शून्यस्य प्रातिपदिकार्थमात्रस्य अवगतत्वात् तन्मात्रेण विभक्त्यर्थः संबध्यत इति तुल्यं
सङ्ख्यया । <b>एवं दर्शनान्युपपन्नानि । पूर्वपक्षदर्शनं चानुवादः</b> ।</p>
<p><b>एवं वा । लिङ्गाधिकरणम् पुनरेवं वेति वदतः कोऽभिप्रायः ?</b> अस्यार्थः
---पूर्वाधिकरणे हि लिङ्गमप्युपादानशेषमित्युक्‍तम् । किमपरमिह पुनश्चिन्त्यत इति ।
<b>अपरिच्छेदकत्वं लिङ्गस्य पूर्वपक्षवादी मन्यते । परिच्छेदिका हि सङ्ख्या द्रव्यस्य परिमाण-
माचष्टे</b> । अस्यार्थः---सङ्ख्यान्तरेषूपादीयमानेषु कारकपरिमाणान्यत्वेनानुष्ठाने(नै)ऽनेकत्वा-
﻿<pb n="r974"/>
वगमात् युक्ता सङ्ख्याविशेषापेक्षायां 2तस्या उपादानशेषता । लिङ्गे तु द्रव्यान्तरोपादाना-
भावेनानुष्ठानविशेषानापादकत्वात् विशेषापेक्षा नोपपद्यत । अतो नोपादानशेषतेति । श्रवणा-
विशेषाल्लिङ्गमप्युपादीयत इति राद्धान्तः । यथा सङ्ख्या श्रुता तथा लिङ्गमपि । <b>ननु
चापरिमाणापादकत्वात् लिङ्गं नोपादातव्यमित्युक्तमिति</b> पूर्वोक्तस्मारणम्। परिहर्तुं
<b>नात्र परिमाणमुपादाने उपयुज्यते विशेषनिष्ठत्वादुपादानस्य यथाऽनुष्ठानविशेषाकाङ्क्षा
तथा कारकविशेषाकाङ्क्षापि</b> । तेन कारकविशेषापादकं लिङ्गमप्युपादेयम् । <b>अतस्सङ्ख्या-
वदुपादानमिति सिद्धम्</b> । शेषं पूर्ववत् ।</p>
<p><b>आश्रयिष्वविशेषेण । इहाश्रयिणः पदार्था उदाहरणम्</b> । सन्देहं कर्तुं उदाहरण-
मुपन्यस्तम् । ननु भाष्यमयुक्‍तं <q>“किं यजिमात्रं संस्कारः देवतायाः, उत यजिनाऽदृष्टं
देवतायां क्रियत”</q> <b>इति यस्मात् संस्कारमात्रमदृष्टमकुर्वत् अनर्थकम्</b> । अवघातादिष्वपि
नियमादृष्टं यावन्नाभ्युपगम्यते तावदानर्थक्यमेव नियमस्य । तस्मात् संस्कारपक्षेऽ(स्य)प्य-
<note>(1) P. 1207</note> <note>(2) तस्योपा</note>
﻿<pb n="r975"/>
दृष्टमस्तीत्यत्राह---<b>द्विविधमाख्यातमुक्‍तम् । परप्राप्तनियोगानुवादकं अवहन्तीत्याग्‍नेया-
दिचोदनावगतनियोगानुवादकं स्वनियोगसंबन्धितया चाधिकारसाधनं</b> समिधो यजती-
त्यादिभिन्नोत्पत्तिनियोगाभ्युपगमात् । इहेदानीं सन्दिह्यते---<b>किं परप्राप्तनियोगानुवादात्मकमि-
दमाख्यातं उत स्वनियोगसंबन्धितयाऽधि1कारसाधनमिति</b> । एतदुक्‍तं भवति---संस्कार-
मात्रपक्षे नियोगान्तरं नास्तीति देवतायामदृष्टं क्रियत इति । अत्रादृष्टमपूर्वमभिमतम् ।
तेनायं भाष्यार्थः---देवतायां संस्क्रियमाणायां यजिना परमपूर्व क्रियत इति । तेनापूर्वान्तर-
सदसद्भावसंशयोऽयमिति यावत् । <b>कुतः संशयः अंशेन</b> होमपर्यन्ततया द्रव्यप्रक्षेपांशेन
द्रव्यविरेचनस्य, तथाऽङ्गभूतमन्त्रांशेन देवतास्मरणस्य <b>च दृष्टस्य संभवात् अंशेन</b> यागांशेना-
<b>दृष्टस्य</b> च संभवात् तेनांशेन दृष्टान्तरस्यासंभवात् <b>पूर्वपक्षवादी मन्यते दृष्टे</b> द्रव्यदेवता-
गतोपकारे संति <b>अदृष्टकल्पना</b> अपूर्वान्तरकल्पना <b>न न्याय्या</b> । 2तद्द्वारेणाधि-
काराङ्गभावोपात्तेः । <b>ननु यज्यर्थोऽत्र न निष्पद्यते</b> तेन अंशेन दृष्टोपकाराभावात्
अधिकाराननुप्रवेशात् तत्प्रयुक्त्यभावात् यज्यर्थो न निष्पद्येत <b>अनुष्ठानाद् दृष्टोपपत्त्यर्थो
भविष्यतीत्यभिप्रायः</b> । यथाऽवघातादिषु मन्त्रादिकम् । <b>अत्राभिधीयते---दृष्टो-
पपत्त्यर्थतैव न घटते कस्मात् ? नियोगसिद्धेरविवक्षितत्वात्</b> । उत्पत्तिनियोगसिद्धेर-
<note>(1) G. विकार</note> <note>(2) G. व्याख्यातद्वारेण</note>
﻿<pb n="r976"/>
विवक्षितत्वात् । तथापि किमित्याह---<b>नियोगाद्धि1नियोगार्थे प्रवृत्तिः</b> । अत्राभिप्रायः
नियोगेऽविवक्षिते न शुद्धं यजिमात्रं क्षणिकं अधिकारनियोगार्थं भवति असति च तदर्थत्वे
न तत्र प्रवृत्तिः यस्मात् नियोगाद्या प्रवृत्तिः सा नियोगार्थे न पुनरनियोगार्थे । ननु यागाङ्गस्य
द्रव्यदेवताद्वारेणाङ्गताऽस्तीत्युक्तम् । <b>उच्यते</b>---न तावत् साक्षात् द्रव्यदेवतार्थता यागस्य ।
किन्तु अङ्गभूतमन्त्रात् । सा चाङ्गमुखेन तत्र चेतरेतराश्रयता; निरूढे नियोगार्थत्वेऽङ्गसंबन्धः
अङ्गसंबन्धे न द्रव्यदेवतार्थतया नियोगार्थता । यस्मान्न स्वरूपमात्रे अनियोगके धर्मसंबन्धो
घटत इति । <b>अथ तदर्थं 2अधिकारार्थं उत्पत्तिनियोगो विवक्ष्यते सिद्धमपूर्वार्थत्वम् ।
3पश्चादधिकारनियोगार्थत्वे यागस्य निरूढेऽङ्गसंबन्धे सति तद्‌द्वारेण द्रव्यदेवतागत-
दृष्टसंस्कारनिष्पत्त्यर्थमित्यनुमन्यत एव</b> । तस्मात् तृतीयप्रकारोऽयं नियोगानुवादकः
स्वनियोगसंबन्धिभ्यामिति परमतेनोपसंहृतम् ।</p>
<p>स्वमतमाह---<b>न च तृतीयप्रकारोऽयं नियोगनिष्पत्तेस्तुल्यत्वादेव स्वनियोग-
संबन्धस्य विद्यमानत्वात् । समिदादिवत्</b> । नन्वेवं सति द्रव्याभावेपि स्विष्टकृतो न
लोपः तत्राहं---<b>प्रयोजनं तु दृष्टमदृष्टं वा भवतु प्रयोजनवशाच्च अनुष्ठानमनुष्ठानं वा
भवतु अस्यार्थः</b>---यद्यपि नियोगसिद्धिः तथापि दृष्टत्वात् द्रव्यादिसंस्कार एव
प्रयोजकः । नियोगार्थस्त्वप्रयोजक एव । तेन द्रव्याभावे स्विष्टकृतो लोपः तस्मात्
सिद्धा स्वनियोगार्थता ।</p>
<note>(1) विनि</note> <note>(2) G. उत्पत्ति नियोगार्थं</note> <note>(3) पश्चाद्यद्यधिकार</note>
﻿<pb n="r977"/>
<p><b>अर्थे समवैषम्यमतो द्रव्यकर्मणाम् । अतिक्रान्तस्तृतीयविषयः इति । कोऽयं
तृतीयविषयः ?</b> यदि तृतीयविषयोऽयं किमिति चतुर्थे चिन्त्यते इत्यनेनाभिप्रायेणाय प्रश्नः ।
अत्रोत्तरं---<b>पारार्थ्यप्रतिपत्तिः । साऽतिक्रान्ता</b> । अयमभिप्रायः-<b>यद्यप्येषा पारार्थ्यप्रतिपत्तिः
साऽतिक्रान्ता</b> । अयमभिप्रायः---यद्यप्येषा पारार्थ्यप्रतिपत्तिः तथापि श्रुत्यादिभिर्न भवति
नियोगव्यापारनिबन्धनैवेति इह चिन्त्यते । <b>इदानीं पुनः स्थिते पारार्थ्ये केवलमुपादानमेव
चिन्त्यते</b> । प्रयुक्तिः उपादानम् । तच्चिन्त्यते । <b>केन प्रयोजनेनामिक्षादीनामुपादानं
केन नेति । ननु च प्रागप्यस्मात् प्रयोजनकृतैव उपादानचिन्ता</b> । सङ्ख्यादीनामपि
यदुपादानं तदपि उपादानकृतमेव <b>केन विशेषेणेदमुच्यते इदमिदानीमिति । सत्यम् । किन्तु
पारार्थ्यमपि तन्निमित्तकमेव न नियोगनिमित्तकम् । अत इदमुक्तं तृतीयविषय इति ।
तृतीयस्यायं विषयः न पुनस्तार्तीयैः प्रमाणैः शक्यतेऽवगन्तुम् । अतो विधिनिमित्तक---
मेवास्य पारार्थ्यमिति चतुर्थे चिन्तितम् । एतच्च व्याख्यातं <q>“न श्रुत्यादिभिः सर्वस्य
<note>(1) P. 1208</note>
﻿<pb n="r978"/>
पारार्थ्यं शक्यते प्रतिपादयितुं”</q> इति । एतदेवात्र कथ्यते । तथा च यागफलयोः
अधिकारात् पारार्थ्यं वक्ष्यति</b> षष्ठाद्ये । नियोगनियोज्यलक्षणसंबन्धावगमबलेन यागस्य
स्वर्गं प्रति फलस्य पुरुषं प्रति शेषत्वं वक्ष्यति । यत एव श्रुत्यादिभिर्या1गफलयोः पारार्थ्यं
2नावगम्यते <b>अत एव बादरेरेषा भ्रान्तिः द्रव्यगुणसंकारेष्वेव शेषत्वमिति । श्रुत्यादीनां
तत्र द्रव्यादौ संभवात् उपादानाधिकारयोः सामर्थ्यमपश्यतोऽवधारणात्</b> । एतच्च ब्रुवता
बादर्यधिकरणं चतुर्थाध्याये सङ्गतमपि 3व्यवधाननिराकरणाय तृतीय एव कृतमित्युक्तम् ।
यत एव श्रुत्यादिनिबन्धनमिदं न भवति शेषत्वं <b>अत एवेदं लक्षणान्तरमित्युच्यते
शेषावगमतुल्यत्वेपि</b> ।</p>
<p>एकनिष्पत्तेः । अतः <b>प्रभृतीदानीं केवलोपादानव्यापार एव</b> केवला प्रयुक्तिरेव
चिन्त्यते । <b>शेषता तु विनियोगत एव नोपादानतः । पूर्वपक्षवादी तु केवलोपकारदर्शना-
देवोपादानमाह, न शेषताऽपेक्षणीयेति मन्यते । यथैवोपादानशेषेषु पश्‍वेकत्वादिषु</b> ।
<note>(1) G. श्रुत्यादिभिः सर्वस्य पारार्थ्यं शक्यते</note> <note>(2) G. चावगम्यते</note> <note>(3) G.
अवधारण</note>
﻿<pb n="r979"/>
अस्यार्थः---दध्यानयनमामिक्षाया वाजिनस्य चोपकारकम् । यदि परमामिक्षां प्रति शेषः
उपकारनिबन्धना च प्रयुक्तिः न शेषत्वनिबन्धना, एकत्वादीनां प्रागशेषभूतानामप्युपादानेनैव
1शेषता यतः, तस्मादुमयं प्रयोजकमिति । <b>अत्राभिधीयते---नात्र प्रयोजकत्वं वाजिनस्य ।
कुतः ? शेषभूतस्य हि प्रयोजनाकाङ्क्षा । सा च यस्य शेषभूता तेनैव प्रयोजनेन निवृत्तेति
न प्रयोजनान्तरं प्रयोजकत्वेन</b> कल्पयितुं शक्यते । अस्यार्थः---शेषभूतं दध्यानयनं
केन प्रयोजनेन प्रयुज्यतामिति प्रयोजकविशेषाकाङ्क्षा । तत्र यस्यैव पयसः शेषभूतं तदेव
प्रयोजकं युक्तम् । शब्दतः तत्संबन्धित्वेनावगमात् । आमिक्षा च पयः तस्यामेव तद्रस-
प्रत्यभिज्ञानात् । एतच्च <b>विवरणपञ्चिकायां</b> वक्ष्यामः । तेन सैव प्रयोजिका न
वाजिनमिति सिद्धम् । <b>कथं पुनः अशेषभूतस्योपादानशेषत्वमेकत्वादेः । अशेषभूतस्य
प्रयोजनाकाङ्क्षैव नास्तीति</b> । कथमशेषभूतस्यैकत्वादेः उपादानशेषत्वं <b>अशेषत्वे उपादान-
स्यैवानुपपत्तेः । अत्रोच्यते---शेषस्यावगमात्</b> शेषभूतं हि यत् पश्वादि तदेकत्व---
शून्यं नावगतमिति न तद्रहितमुपादीयत इति । <b>अन्यथाऽनवगमात् अवगम---
पूर्वकत्वाच्चोपादानस्य । किञ्चि शेषभूतस्य प्रयोज्यत्वान्यथानुपपत्तेः</b> शेषभूतस्य हि
पशोः प्रयोज्यत्वमन्यथा नोपपद्यते । कस्मात् ? <b>न हि अनवच्छिन्नमुपादातुं शक्यत
इत्युक्तम्</b> । न हि सङ्ख्यानवच्छिन्नमुपादातुं शक्यत इति शेषोपादानार्थमशेषस्याप्युपादानं
<note>(1) G. शेषकार्यतः</note>
﻿<pb n="r980"/>
<b>यत्पुनः न शेषभूतं न च शेषस्थमवगम्यते</b> तेन विनापि शेषत्वावगमात् <b>न शेषोपादाने-
नाप्यपेक्ष्यते</b> तेन विनापि शेषोपादानसिद्धेः <b>न तत् प्रयोज्यं भवितुमर्हति यथा दध्यानयनं
न वाजिनस्य शेषभूतं तथा प्रदर्शितं भाष्ये । तथा च लिङ्गं प्रदर्शितम्</b> ।</p>
<p><b>पदकर्माप्रयोजकम् । कः पुनराधस्त्येनाधिकरणेनास्य विसेषः</b> । अथैव हि
आमिक्षाशेषभूतं दध्यानयनं तयैव प्रयुज्यते न वाजिनेन, तथा क्रयशेषभूता एकहायनी तदा-
नयनमपि तन्मुखेन क्रयशेषमेवेति क्रयेणैव प्रयोक्तव्यं न पदपांसुभिः । <b>अयमस्ति विशेषः
---तत्र हि दध्यानयनमामिक्षानिर्वृत्तिसमकालमेव वाजिनं निष्पादयति । अतो युक्‍तं
वाजिननिष्पत्तेः न कारणान्तरापेक्षा</b> । अस्यार्थः---यद्यपि दध्यानयनमाभिक्षाशेषभूतं
तथापि यदि वाजिनमपि तथा भेदेन निष्पद्यते तदा कारणापेक्षायां प्रकृतं दध्यानयनं तत्रापि
कारणत्वेन विनियुज्येत । तच्चामिक्षैकनिष्पत्तिकमिति न युक्तस्तत्र कारणान्तरापेक्षया प्रकृतस्य
दध्नो विनियोगः । <b>इह पुनः सप्तमं पदमित्युक्‍ते भवत्याकाङ्क्षा कस्येति प्रकृतत्वादेक-
हायन्या इति गम्यते</b> । भिन्ननिष्पत्तिकत्वादत्र कारणान्तरापेक्षायां एकहायनीमात्रं पदा-
﻿<pb n="r981"/>
पेक्षितं संबध्यते <b>इत्युभयार्थां</b> क्रयपदपांस्वर्थां <b>एकहायनीं मन्यते । एवं प्राप्तेऽभिधीयते ।
सत्यं यदि कस्येत्यपेक्षोपपद्यते</b> । तदा तस्यामाकाङ्क्षायां स्वरूपमात्रेणैवैकहायनी संबध्येत
न क्रयशेषभावेनेति भवेदुभयार्था एकहायनी । कस्येति पुनरिहाकाङ्क्षैव नास्ति यस्मात्
<b>अनिर्ज्ञातसंबन्ध्यन्तरे संबन्धिन्युपदिश्यमाने भवत्याकाङ्क्षापूर्विका प्रज्ञा</b> । यत्र
संबन्ध्यन्तरं पूर्वं प्रतीतं नास्ति तत्र आकाङ्क्षपुरस्सरा सम्बन्धिनि बुद्धिः आविर्भवति ।
<b>यत्र पुनः संबन्ध्यन्तरपूर्वक एवोपदेशः तत्र</b> यथावगमं संबन्धावगमात् <b>यथा निर्ज्ञात-
संबन्धिपुरस्सरमेवोपदेशः इति समर्थितमश्वप्रतिग्रहे । अतः क्रयार्थैव एकहायनी
सप्तमपदसंबन्धिनीति न प्रयुज्यते</b> क्रयार्थाया एव तस्याः प्रकृतत्वात् तथाभूतायाः संबन्धि-
त्वेनावगतत्वात् । <b>अत्र भाष्यं <q>‘प्रसङ्गमुपजीवता’</q> इति</b> प्रसङ्गशब्दश्रवणात् भ्राम्य-
तश्चोद्यम् । <b>ननु चेदं प्रयोजकाप्रयोजकलक्षणम्; कः प्रसङ्गस्यावसरः । विद्यमाने हि
प्रयोजकत्वे प्रसङ्ग उक्तः</b> <q>“एवमेव प्रसङ्गः स्यात् विद्यमाने स्वके विधौ”</q> इति ।
<b>इह प्रयोक्‍तृतैव नास्तीति । उच्यते---शास्त्रप्रसङ्गमङ्गीकृत्यैत्रदुक्तम् न प्रयोगप्रसङ्गमित्य-
दोषः</b> । अस्यार्थः---अरुणयैकहायन्या पिङ्गाक्ष्या सोमं क्रीणातीति शास्‍त्रेण एकहायन्यु-
पात्ता । सैव शास्त्रान्तरेपि संबध्यते सप्तमं पदं गृह्णातीति न पुनरनुष्ठानप्रसङ्गोऽयं भाष्य-
कारेणोक्त इत्यदोषः ।</p>
﻿<pb n="r982"/>
<p><b>अर्थाभिधानकर्म च भविष्यता । ‘पुरोडाशकपालेन तुषानुपवपतींति नात्र
शास्त्रप्रसङ्गः संभवतीति प्रयोक्‍तृत्वं पूर्वपक्षवादी मन्यते तुषोपवापस्यापि । न च
नान्तरीयकः शक्य उपवापो वक्‍तुम् बाजिनवत् । तस्मादुभयं प्रयोजकमिति</b> ।
अस्यार्थः---<q>‘पुरोडाशकपालेन तुषानुपवपति’</q> इत्यत्र पुरोडाशकपालस्य साक्षादेवोपादानं न
पुनः प्रकृतत्वेन ग्रहणं यथैकहायन्याः । तेन स्ववाक्ये श्रुतं पुरोडाशकपालमुपवापेपि
वाक्येन विनियुज्यते । ननु पुरोडाशकपालमिति पुरोडाशसंबन्धिकपालं श्रपणशेषमुच्यते ।
न चान्यशेषस्यान्यशेषत्वं संभवति । अन्यत्र व्यापृतस्येवान्यत्र व्यापारः । तत्कथमुपवापेपि
वाक्येन विनियोगः । उच्यते---एकवाक्यता हि गुणप्रधानभावेन विना न निर्वहति ।
तत्र च तुषोपवापस्याग्न्यभिज्वलनार्थस्य न कपालं प्रति तावत् गुणतया संबन्धः । किन्तु
कपालस्यैव तं प्रति । न च विनियुक्तविनियोगविरोधः अधिष्ठानलक्षणया विनियोगोपपत्तेः ।
विनियुक्तविनियोगविरोधो हि 2प्रतिपत्तिविरोधः । स च यदि विनियुक्‍तेनैव रूपेण विनियो-
गोऽभ्युपगम्यते तदा स्यात् । यदा पुनः विनियोगोपलक्षितं द्रव्यमेव विनियुज्यते
तदा नास्ति विरोधः । न च नान्तरीयकस्तुषोपवापः येन कारणान्तरापेक्षाभावात्
विनियोगो न स्यात् । तस्मात् विनियोगाविशेषात् उभयं प्रयोजकमिति पूर्वः पक्षः ।
<b>अत्राभिधीयते । सत्यं विनियोगे नास्ति शास्त्रप्रसङ्गः । नापि नान्तरीयक-</b>
<note>(1) P. 1212</note> <note>(2) G. प्रतीति विरोधः</note>
﻿<pb n="r983"/>
<b>भावः । किन्तु उपात्तस्यायं विनियोगो नोपादानकल्पना क्रमते</b> । अस्यार्थः---पुरोडाश-
कपालमिति पुरोडाशसंबन्धित्वेन कपालं लक्ष्यमाणं तदेव लक्ष्यते यस्यैव पुरोडाशसंबन्धा-
धिष्ठानता, यथा गङ्ग्या कूलं लक्ष्यमाणमपि स्वसंबन्धितयैव लक्ष्यते । तच्च कपालं
श्रपणार्थमुपात्तं इत्युपात्तविषयोऽयं विनियोगः । अत आह---<b>नोपादानकल्पना क्रमत इति ।
तदिदमुक्‍तं भविष्यतासंयोगोऽयं न भूतवर्तमानाभ्यामिति</b> । भविष्यता संयोगे हि
उपात्तविषयतैव । नोपादानावकाशोऽस्ति <b>यदि पुनः भूतवर्तमानाभ्यां संबन्धः किमुपादानं
स्यात्</b> इति प्रश्नमात्रम् । <b><q>“उच्यत”</q></b> इत्युत्तरम् । <b>न भूतस्य</b> संबन्धी <b>यः
तस्य भविष्यदर्थतया अनुपात्तस्यैव पालनं भविष्यति पालनभूतमेवोपादानं यतः ।
वर्तमानस्यापि यः संबन्धी</b> तस्याप्यन्यत्र व्यापृततया<b>प्यन्यत्र विनियोगो न संभवती</b>-
त्यर्थादन्यदुपादेयम् । <b>भविष्यदर्थत्वे पुनः अन्यार्थमेवोपात्तस्य</b> स्वीकृतस्य धारितव्यस्य
<b>विनियोगः संभवतीति सिद्धमप्रयोजकत्वम्</b> । नन्वेवं सति यत्र पुरोडाशश्रपणं नास्ति
विकृतौ तत्र कथमुपवापः पुरोडाशकपालं विना कार्य इति तत्राह---<b>तुषोपवापस्तु कर्तव्यो न
कर्तव्य इति नास्याधिकरणस्यायं विषयः</b> । सर्वथाऽधिकरणसिद्धान्तसिद्धेः अग्निहोत्र-
हवणीन्यायेन कर्तव्य एवेति गम्यते ।</p>
﻿<pb n="r984"/>
<p><b>पशावनालंभात् । अस्मिन्नधिकरणे हृदयाद्यवदानवचनं संप्रव्याधवचनं च
तुल्यं प्रकृतपशुविषयतया <q>‘अग्नीषोमीयं पशुमालभेत’</q> इति द्वयोः</b> प्रकृतग्रहणमिति
<b>पूर्वपक्षवादी द्वयोरपि प्रयोजकतां मन्यते</b> । अस्यार्थः---अग्नीषोमीयं पशुमालभेतेति यद्यपि
पशोरेवाग्नीषोमीयता आपातमात्रेण प्रतिभाति तथापि विशसनश्रवणात् पशोर्नष्टत्वात् पशु-
संबन्धिनां द्रव्याणामग्नीषोमीयता । शुकृल्लोहिते च पशुसंबन्धिनी एव । तेन तयोरपि
देवतासंबन्धः । यागार्थद्रव्यप्रकृतिद्रव्यतया च पशोरग्नीषोमीयता । न चैवं वाच्यं
हृदयाद्यर्थ एव पशुरिति । यस्मादुभयत्रापि प्रकृतितया पशोर्ग्रहणम् । हृदयादिवाक्ये च
न साक्षाच्छ्रवणमस्ति । देवतासंबन्धाच्च यागशेषभूतयोरेव लोहितशकृतोः निरसनसंप्रव्याधौ
शेषप्रतिषत्तिभूतौ भविष्यतः । कथं तर्हि तयोः प्रयोजकताशङ्का । उच्यते---<b>न निरसन</b>-
सप्रव्याधयोः प्रयोजकत्वमुच्यते । किन्तु लोहितशकृतोरेव । ते च यागार्थतया यागार्थ-
प्रकृतिद्रव्यस्य पशोः प्रयोजके युक्‍ते एवेत्यदोषः ।</p>
<p><b>अत्राभिधीयते---हृदयस्याग्रेऽवद्यतीति यागोपसंहृतिरियम्</b> । अत्राभिप्रायः
--- सत्यं न पशोः साक्षाद्यागार्थता । किन्तु स्वसंबन्धिद्रव्योपकारकतया पशुसंबन्धिनामेव
द्रव्याणां साक्षाद्यागार्थता । सा तु हृदयादिष्वेव उपसंहृता । <b>अङ्गैस्तृतीयसवन इति
श्रवणात्</b> । एतदुक्‍तं भवति । अङ्गैरिति श्रवणात् अङ्गानां तावच्छेषताऽस्तीति
निश्चीयते । तत्रापि हृदयादीनां प्राकृतकार्यावदानसंस्कारदर्शनात् यागकार्योपयोगितया
﻿<pb n="r985"/>
च तदुपपत्तेः । तेषामेव यागार्थता नापरेषां, पशुसंबन्धिनां लोहितशकृतादीनामनङ्गत्वाद-
हृदयादित्वाच्च । <b>शकृत्संप्रव्याधस्तु तावन्मात्रपर्यवसायित्वात्</b> निरसनसंप्रव्याधयोः
स्त्यानरूपत्वेन कार्यान्तराननुप्रवेशात् । यागार्थप्रकृतपशुसंबन्धिसंपातायातप्रतिपत्त्यर्ह-
<b>द्रव्याश्रयत्वात्</b> प्रतिपत्तिः । ननु सैव द्रव्यं प्रयोक्ष्यत इत्याशङ्क्य 1प्रसिद्धं प्रतिपत्तेः
द्रव्यप्रयोजकत्वासंभवं दर्शितवान् । <b>प्रतिपत्तिश्च न प्रयोजिका <q>‘न प्रतिपाद्यं प्रतिपत्त्यर्थ-
मुपादीयते’</q> इति न्यायात् । अतो न प्रयोजकं पशोः शकृतादीत्यधिकरणार्थोंपसंहारः</b> ।</p>
<p><b>एकदेशद्रव्यं चोत्पत्तौ । ननु चात्र पूर्वपक्ष एव नोपपद्यते उपात्तद्रव्य-
विषयत्वात्</b> <q>‘उत्तरार्धात् स्विष्टकृते समवद्यति’</q> इति (पुरोडाश) श्रुतेः उपात्तपुरोडाशविषय
एवोत्तरार्धः प्रतीयते । स च कृतकार्यद्रव्यविशेष इति द्रव्यप्रतिपत्तिरियम् । न च
प्रतिपत्तिः प्रयोजिका । कथं पुनः उपात्तद्रव्यविषया इत्याशङ्क्याह---<b>इक्षुखण्डवच्छेषावगतेः</b> ।
यथा <q>‘इक्षुखण्डमस्मै प्रयच्छ’</q> इति सन्निहितस्यैवेक्षोः खण्डः प्रतीयते, नासन्निहितस्य
तथेहापीति सन्निहितपुरोडाशहुतशेषावगतेः उपात्तद्रव्यविषयता । <b>सत्यमेवम् । किन्तु
अत्र पुरोडाशस्यान्यार्थत्वात्</b> । आग्‍नेययागार्थत्वात् <b>नान्यत्र कार्यान्तरे</b> स्विष्टकृद्यागे
<b>विनियोग उपपद्यते</b> । यागार्थेन कार्यान्तरकरणे शिष्टाचारविरोधात् । प्रकृतत्वेन
<note>(1) G. प्रतिषिद्धम्</note>
﻿<pb n="r986"/>
ग्रहणेऽपि पुरोडाशकपालन्यायेन अधिष्ठानमात्रतयापि विनियोगानुपपत्तेः । <b>अतो द्रव्यान्तर-
मुपादेयमिति पूर्वपक्षवादी मन्यते । राद्धान्तवादी तु न द्व‍यवदानमात्रोपसंहारः द्व‍यवदान-
मात्रेणैवाग्नेययागनिर्वृत्तिमुपसंहारमन्यत्र विनियोगोपपत्त्यर्थमुपन्यस्तवान्</b> इति । अत्र
कोऽभिप्रायः । अयमभिप्रायः---सत्यं द्व‍यवदानमात्रेणैव यागो निर्वर्तितः न पुनः पुरोडाशस्य
तादर्थ्यं निर्वर्तितम् । यस्मात् द्व‍यवदानार्थमपि यागार्थमेव । तस्मादिदमुत्तरं दत्तवान् ।
सत्यम् । शिष्टाचारविरोधः स्यात् <b>यद्यन्यस्मै दीयते दीयमानं हि तदा संप्रदानार्थमिति
तन्नोपपद्यते । तस्मान्न यागकार्यदन्यत्र विनियोगस्संभवति । यागकार्यतया पुनः
नान्यार्थता शक्यते वक्‍तुम्</b> । आग्नेयादियागः कार्यो यस्य तस्य भावस्तत्ता तया नान्यार्थता
शक्यते वक्‍तुम् यागार्था च प्रतिपत्तिः । तदीयद्रव्यप्रतिपादनद्वारेण देवदत्तशिरसोऽवतारि-
तायाः स्रज इव शुचिदेशनिधानं देवदत्तार्थम् । <b>अतो नाग्नेयादिचोदनाया विरोधः
1अतोऽप्रतिपक्षेक्षुखण्डन्यायेनानुपादानं सिद्धम् । शेषदर्शनात्</b> शेषात्स्विष्टकृते सम-
वद्यतीति । <b>तथा समवदानश्रुतिरित्युक्‍तं भाष्ये</b> ।</p>
<p><b>अभिधारणे । किं पुनः पुरोडाशकपालेनात्र विशिष्यते</b> । अस्यार्थः---भवत्व-
<note>(1) G. तस्मात्</note>
﻿<pb n="r987"/>
भिधारणं प्रधानभूतानां हविषामर्थकर्म । तथापि प्रयाजार्थमुपात्तस्य शेषस्य श्रवणात्
द्रव्यान्तरं नोपादेयम् । यथा पुरोडाशकपालेनेति श्रुतेः कपालान्तरमुपादीयते अर्थ-
कर्मत्वेऽपि । तस्मात् प्रयोजने विशेषाभावात् नारब्धव्यमिदमधिकरणमिति । परिहरति
---<b>द्रव्योपादानं तावत् तद्वन्नास्तीति स्थितमेव धारणस्य तूपादानं हविषः प्राधान्यान्ना-
न्यार्थतया1 विरुध्यत इति पूर्वः पक्षः</b> । अस्यार्थः---तत्र भविष्यदर्थत्वात् कपालाना-
मुपादानं धारणं च न प्रयुञ्जीतैवोपवापः; प्रयाजशेषस्य तु भूतप्रयोजनसंबन्धित्वात् यद्यपि
कपालद्रव्यं नोपादेयं तथापि प्रयाजैः परिनिष्पन्नैः धारणस्याप्रयुक्तत्वात् अन्यार्थद्रव्यस्यापि
अर्थकर्मपक्षे हविषां प्राधान्यात् धारणप्रयुक्तिः न विरुध्यते । प्राधान्ये हि हविषो यदेव
हविः नाभिधार्यते तस्यैव संस्कारपरिलोपः स्यादिति युक्तमेव धारणम् । तत्सिध्यर्थं च
पात्रान्तरमुपादेयमिति ।</p>
<p><b>कथं पुनर्हविषः प्राधान्यं द्वितीयाश्रवणादभिधारणस्य तदर्थत्वात् प्रयाजशेषस्य
च पुरोडाशकपालवत् तदर्थत्वात्</b> । न च विनियुक्तविनियोगविरोधः । 2प्रयाजोपल-
क्षितद्रव्यस्याधिष्ठानरूपस्य पुरोडाशकपालवत् विनियोगोपपत्तेः <b>सिद्धान्तस्तु न प्राधान्यं
हविषां दृष्टार्थतया आज्यस्यैवेति युक्तम्</b> । अस्यार्थः---यद्यपि हवींष्यभिधारयतीति
श्रूयते तथापि हविषां प्राधान्यं न युक्तम् तदर्थत्वेऽभिधारणस्यादृष्टार्थत्वप्रसङ्गात् । प्रयाज-
शेषस्यैव तु प्राधान्यं दृष्टार्थत्वात् पात्रे3विरिक्‍ते दृष्टं प्रयोजनं आज्यभागार्थेनासंस्पर्शः ।
<note>(1) G. नान्यार्थयाः</note> <note>(2) G. प्रयोजकोपल</note> <note>(3) G. पात्रेपि रिक्‍ते</note>
﻿<pb n="r988"/>
<b>तस्मात् प्रतिपत्तिरेवेयं प्रयाजशेषस्येति । कथं तर्हि हवींष्यभिधारयतीति बहुवचनम्</b> ।
<b>एकेन हविषाऽभिधारणनिर्वृत्तेः</b> । अस्यार्थः---यदि दृष्टार्थतया आज्यस्यैवेयमभिधारणेन
प्रतिपत्तिः तर्हि तस्या एकेनापि हविषा सिद्धत्वात् बहुवचनं कथमुपपद्यते ।
एकत्राभिधार्यमाणं सर्वमेवाभिधृतं स्यात् । न हि तदा द्रव्यस्य
धारणं प्रयोक्तव्यम् । अभिधृतं च न हविरन्तरेऽभिधारयितुं शक्यते इति ।
अत्रोत्तरं---<b>अगृह्यमाणविशेषत्वात् बहुवचनमविरुद्धम्</b> । सत्यमेकेनापि हविषा
प्रतिपत्तिः सिद्ध‍यति । तत्‍तु न ज्ञायते <q>‘किं तत्’</q> इति । सन्ति चात्र बहूनि हवींषि ।
तस्मादभिधारणे बहुवचनमविरुद्धम् । पर्यायेण यत्र तत्र प्रतिपत्तिः करिष्यते <b>अतो द्रव्यो-
पादानवत् धारणोपादानमपि न युक्तम् सन्निहित एव हबिषि प्रतिपत्तिसिद्धेरिति</b>
सिद्धान्तोपसंहारः ।</p>
<p><b>ननु च द्वितीयातृतीययोरन्यर्थता ग्रहीतुं न शक्या, यथार्थतयापि वचना-
विरोधात्</b> । अस्यार्थः---न दृष्टार्थत्वमात्रबलेन विभक्तिद्बयस्यायथार्थत्वं कल्पयितुं शवयं1
यस्माद्विनियोगानुसारि प्रयोजनम् । तत्र यदि दृष्टं न संभवति मा सम्भवतु अदृष्टमेव
प्रयोजनं विनियोगबलादाश्रयितुं न्याय्यम् । <b>सत्यं यद्यविरोधो वचनस्य स्यात् । इह तु</b>
<note>(1) R. तस्मात्</note>
﻿<pb n="r989"/>
<b>प्रयाजशेषशब्देन विरुध्यते</b> । अस्यार्थः---नह्यन्यार्थत्वेनान्यशेषतोपपद्यते विनियुक्तविनियोग-
विरोधात् । अथ माभूद्विनियुक्तविनियोगविरोध इत्यधिष्ठानमात्रं लक्ष्यते तथापि उपलक्षणमात्रं
प्रयाजाः2 स्युः पुरोडाशकपालवत् । यथा पुरोडाशकपाले उपलक्षणमात्रं पुरोडाशः तथा
अत्रापि प्रयाजाः स्युः । न चैतद्युक्‍तम्, अनुपलक्षणार्थत्वे संभवति उपलक्षणमात्रत्वानुपपत्तेः
पुरोडाशकपाले तु गत्यन्तराभावाद्युक्तम् । इह तु संभवति गतिः मुख्यप्रातिपदिकान्वयाहानात्
तदाह---<b>प्रतिपत्तौ पुनः नायं विरोध इति प्रातिपदिकार्थानुरोधिनी गुणभूतार्थवादिनी
विभक्तिरिति</b> युक्‍तमन्यार्थत्वम्, द्वितीयार्थे व्यत्ययेन तृतीयेति यावत् । स्थिते चात्र
प्रातिपदिकानुरोधेन विभक्त्यर्थदर्श/?/ने पाशाधिकरणे उभयार्थानुग्रहाय उत्कर्ष आशङ्कितः प्राति-
पदिकार्थलिङ्गबलीयस्त्वेन निराकृत इति । तृतीयार्थानवगमात् हवींषीत्यपि नाञ्जसोऽर्थः
संभवतीति । <b>अत्राप्यन्यार्थतैव न्याय्या द्वयोः कर्मणोरेकस्मिन् वाक्ये संबन्धात् ।
संबन्धानुगुणः सप्तम्यर्थो द्रष्टव्यः । दर्शमुक्‍तम्</b> ।</p>
<p><b>समानयनं तु मुख्यं स्यात्</b> । अत्र भाष्यकारः <q>‘किं समानयनामाल्यस्य धर्माणां
चप्रयोजकं’</q> इति विचारयति । तत्र कारणसन्देहं टीकाकारो दर्शयति---<b><q>‘अतिहायेडो
बर्हिः प्रति समानयते’</q> इत्यत्र सन्देहः । किमुपरितनप्रयाजद्वयार्थमेवेदं समानयनं</b>
<note>(1) P. 1216</note> <note>(2) प्रयाजस्य</note>
﻿<pb n="r990"/>
<b>ततश्चौपभृतस्य आज्यस्य प्रयाजानूयाजार्थस्य तद्धर्माणां च प्रयोजकं उतमिश्री-
करणार्थमेवेदं जौहवसंस्कारार्थम् । ततश्च परप्रयुक्‍तद्रव्यसाध्यत्वादप्रयोजकमान्यस्य
धर्माणां चेति । तत्र पूर्वपक्षवादी समानयनमात्रश्रवणान्मिश्रीकरणमात्रं मन्यते ।
अष्टावुपभृति गृह्णातीति च सर्वप्रयाजार्थतां मन्यते । कुतः ? विशेषाश्रवणात् तस्माद-
दृष्टार्थमेवेदं समानयनमिति</b> । अस्यार्थः---उपरितनप्रयाजद्वयं यष्टुमित्येवं तावन्न श्रूयते
तत्र न शक्यते तदर्थतैवेति वक्‍तुम् । यदि चौपभृतस्य ग्रहणस्योपरितनप्रयाजद्वयार्थता
अवगता स्यात् तदा तस्मिन् यक्ष्यमाणे इदमपि समानयनं तदर्थमिति गृह्यतापि । न चैवं
श्रूयते । किन्तु सर्वप्रयाजार्थता । सा च यद्यदृष्टार्थं समानयनं तदा संभवति मिश्रीकरणेन
हि जौहवद्रव्यं संस्क्रियते । तच्च सर्वेषां कृतानां करिष्यमाणयोश्च इति तत्संस्कारार्थत्वाद्युक्‍ता
सर्वार्थता । इतरथा तु द्वयार्थता स्यात् न च सा युक्ता । तस्माददृष्टार्थं समानयनम् ।
<b>एवं प्राप्ते अभिधीयते । प्रयाजद्वयसाधनार्थमेवेदं समानयनम् । कुतः ? एवं
दृष्टार्थता समानयनस्य भवति उपभृति च प्रयाजार्थस्य ग्रहणस्य</b> । अस्याथः---यद्यपि
समानयनमात्रं श्रुतं, तथापि प्रयोजनाकाङ्क्षायां चिकीर्षितप्रयाजद्वयनिर्वृत्तिरेव प्रयोजनं युक्तम्
दृष्टार्थत्वात्, न पुनः अदृष्टसंस्कारः प्रमाणाभावात् । दृष्टेनैव निराकाङ्क्षत्वात् । तथोपभृति
﻿<pb n="r991"/>
च यद्‍ग्रहणं तदेव दृष्टार्थं भविष्यति अन्यथा 1अदृष्टसंस्कारद्वारेण प्रणाजार्थत्वे 2अदृष्टार्थं स्यात्
<b>ननु चाविशेषेण तदौपभृतं सर्वार्थं श्रूयते श्रुतानुसारेण चादृष्टार्थतापि न्याय्या</b> ।
अत्रोत्तरं---<b>नाविशेषश्रुतिः सामर्थ्येन विशेषेऽवस्थाप्यमाना शब्दार्थतां जहाति</b> । यदि
विशेषेऽवस्थाप्यमाना उपरितनप्रयाजद्वये सामान्या प्रयाज(द्वय)श्रुतिः शब्दार्थतां जह्यात् तदा
अदृष्टमपि कल्प्येत । न चैवं, उपरितनमपि प्रयाजद्वयं प्रयाजशब्दवाच्यमेव । <b>तस्मात्
शब्दस्य अप्रतिरोधित्वात् दृष्टे संभवत्यदृष्टकल्पना न न्याय्येति राद्धान्तः । दर्शना---
मुक्तम्</b> ।</p>
<p><b>तत्रोत्पत्तिरविभक्ता स्यात्</b> । ननु च जौहवस्य केवलप्रयाजार्थत्वश्रवणे उभयार्थता
न युक्‍तेत्याह---<b>कः पुनरत्र पूर्वपक्षवादिनोऽभिप्रायःउभयमुभयार्थमिति वदत इति ।
अयमभिप्रायः---अविशेषेण श्रवणात् चतुर्जुह्वां गृह्णाति इति । विशेषतश्च कार्यसिद्धेः
प्रयाजग्रहणमनूयाजवन्नित्यानुवादं मन्यते जौहवे</b> । यथोपभृति अनूयाजग्रहणं नित्यानु-
<note>(1) G. दृष्ट</note> <note>(2) G. दृष्टार्थं</note>
﻿<pb n="r992"/>
वादः तथा जौहवे प्रयाजग्रहणमपि स्यात् । अथ केवलप्रयाजश्रवणात् प्रयाजार्थता 1तर्हि
औपभृतस्य केवलानूयाजश्रवणात् अनूयाजार्थतैव स्यादिति प्रतिबन्धेन पूर्वः पक्षः ।
<b>अत्रोच्यते---यद्युपादानत एव प्राप्तिः स्यात्, स्यादेतदेवं उपादानमात्रादुभयार्थता
प्रतीतेः</b> । यावता विनियोगानुसार्युपादानमित्युक्तम् विनियोगश्च प्रयाजविनियोगमात्रार्थ एव
जौहवः । इदानीं पूर्वोंक्तप्रतिबन्धाशयमाविष्करोति---<b>एवं तर्हि अनूयाजार्थमेवौपभृतं भवतु
केवलानूयाजार्थश्रवणात् । उच्यते---प्राप्तार्थत्वादस्य विनियोजकस्य केवलानूयाज---
संबन्धिनोऽनुवादं: मन्यते । कुतः प्राप्तिः ?</b> उत्तरं---<b>प्रयाजानूयाजेभ्यस्तद्गृह्णातीत्यु-
भयार्थत्वात् । ननु समानयनाधिकरणे स्थिते कथमिदानीमाशङ्क्यते । तत्र हि
उपरितनप्रयाजार्थमौपभृतं समानीयत इति वदता उभयार्थत्वमुक्तम् । कथं केवलानू-
याजार्थता शङ्क्यते । उच्यते---स्थित एतस्मिंस्तद्भवति । अन्यथाऽदृष्टार्थमेव समान-
यनं संस्कारमात्रं स्यात्</b> । अस्यार्थः---अस्मिन्नधिकरणे उभयार्थत्वे स्थिते तत्र सिद्धान्त-
लाभः अन्यथा केवलानूयाजार्थत्वे औपभृतस्य समानीयमानस्य प्रयाजार्थत्वानवगमात् जौहवमेव
सर्वप्रयाजार्थं स्यात् । ततश्चार्थाददृष्टार्थं समानयनं संस्कारमात्रं स्यात । यत एवैत(क)-
<note>(1) G. नहि</note>
﻿<pb n="r993"/>
स्मिन्नधिकरणे स्थिते तदधिकरणसिद्धान्तलाभः, अत एवैवं च समानयनं दृष्टार्थं भवतीती-
होपन्यासः ।</p>
<p>तदष्टसङ्ख्यं <b>श्रवणात्</b> । अत्र भाष्ये किमौपभृतमष्टसङ्ख्येन ग्रहणेन संस्कियते उत
चतुस्संख्या गुणभूता द्वयोर्ग्रहणयोरिति संशयोऽस्ति । तत्र फलसंशयं टीकाकारः करोति
---<b>अष्टावुपभृति गृह्णातीति श्रूयते । अत्र संशयः किं द्वे एते चतुर्गृहीते उताष्टगृहीत-
मेकमेवेदमिति । ननु समानयनाधिकरणे इदमुक्‍तं द्वौ प्रयाजौ यष्‍टुमेकमिदं चतुर्गृहीतं 
समानीयत इति । कया युक्त्या ? एवं च दृष्टार्थता भविष्यतीत्यनया युक्त्येत्यर्थः
तदेवेदमाक्षिप्यते अष्टसंख्याश्रवणात्</b> । अस्यार्थः---यदि द्वे चतुर्गृहीते प्रयाजानूयाजार्थे
उपभृति स्यातां तदा यदेवात्र प्रयाजार्थं तस्यैव तत्समानयनं च यदि भवति तदा दृष्टार्थता
भवति इति समानयनाधिकरणसिद्धान्तो भवति । यदा पुनः अष्टगृहीतमेकमिदं तदा
यत्समानीयते तन्मात्रस्य प्रयाजार्थताऽनवगता । यावतश्चाष्टगृहीतस्यावगता न तावत्समानी-
यत इति नोपरितनप्रयाजार्थमिदं समानयनं स्यात् । नन्वेवमदृष्टार्थं समानयनं स्यादित्यत्राह
---<b>दृष्टार्थता च समानयनस्योपपद्यत एव । आधारे प्राचीने प्रयाजत्रये च व्यापृतस्य
जौहवस्याज्यस्य स्वकार्यं प्रत्यशक्‍तस्यानुग्रहाय समानीयत इति । अतोऽत्र</b>
<note>(1) Bh. P.1222</note>
﻿<pb n="r994"/>
<b>पू्र्वपक्षवादी श्रुतत्वादष्टसङ्ख्याकमेव ग्रहणमिति मन्यते । राद्धान्तस्तु भिन्नविषयत्वात्
चतुस्सङ्ख्याष्टसङ्ख्ययोः नान्यतरस्याप्राप्तिः शक्यते वर्णयितुम्</b> । अस्यार्थः---चतुरवत्तं
जुहोतीति होमे चतुस्सङ्ख्या श्रूयते । <q>‘अष्टावुपभृति गृह्णाति’</q> इति च अष्टसङ्ख्या ग्रहणे ।
तेन भिन्नविषयत्वात् विरोधाभावात् उभयमपि विनियुज्यते । न च होमार्थत्वाद्‍ग्रहणस्य
तुल्यार्थतां प्राप्य विरोधो वक्‍तुं शक्यते, यस्मात् ग्रहणेऽष्टसङ्ख्या श्रुता होमे चतुस्सङ्ख्या-
निष्पादकतया शक्यते वक्‍तुमिति अविरोधात् नान्यतरत्याप्राप्तिः । कथं पुनः अष्ट-
सङ्ख्या चतुस्सङ्ख्यां निष्पादयति । उत्तरं---<b>होमे यस्मात् द्वे एते चतुर्गृहीते संयोगिनी
प्रयाजानूयाजेभ्य इत्युभयार्थत्वेन विनियोगात् । उभयोश्च द्वाभ्यां चतुर्गृहीताभ्यां
प्रयोजनमष्टग्रहणेन संपाद्यते । अष्टावुपभृति गुह्णातीति । द्वे एते चतुर्गृहीते इति
दर्शनं च पूर्ववत् समर्थितं भवति</b> । यद्दर्शनं चतुर्गृहीतबहुत्वस्य यत् तत्समर्थितं भवति
प्रयोजनं च पूर्वोंक्‍तं समानयनस्य1 समर्थितं भवति ततश्चाञ्जसमेब दृष्टार्थत्वं भवेत् ।
<note>(1) G. समानयनं च</note>
﻿<pb n="r995"/>
अन्यथा कथञ्चित् अल्पद्रव्यानुग्राहकत्वेन स्यात् अनूयाजाभावे चानूयाजार्थैकचतुर्गृहीताभावे
चतुर्गृहीतद्वयार्थाया अष्टसङ्ख्याया अनुपयोगाच्च । <b>चतुर्गृहीतान्याज्यानि भवन्तीति हेतुव-
न्निगदश्च समर्थितो भवति</b> ।</p>
<trailer>इति श्रीशालिकनाथमिश्रकृतायां ऋजुविमलायां
पञ्चिकायां चतुर्थाध्यायस्य
प्रथमः पादः</trailer>
﻿<pb n="r996"/>
</section>
<section>
<head>ऋजुविमलायां</head>
</section>
<section>
<head>चतुर्थाध्यायस्य द्वितीयः पादः</head>
<p><b>स्वरुस्त्वनेकनिष्पत्तिः</b> । नन्वत्र एक एव विषयः संशयो विचारः निर्णयः प्रयोजनं
चाधिकरणद्वयेऽपि दृश्यत इति कथमधिकरणभेदः तत्राह---<b>एकमत्राधिकरणं वाक्यान्तराभि-
प्रायेण वर्णितम् । द्वितीयस्त्वेकवाक्यमङ्गीकृत्य । युक्तयस्त्वेकवाक्यविचारे वाक्यान्तरा-
पेक्षिण्यां च मीमांसायां तुल्या इति प्रदर्शितम्</b> । अस्यार्थः---प्रथमेऽधिकरणे <q>‘यूपस्य
स्वरुं करोति’</q> इति <q>‘स्वरुणा पशुमनक्ति’</q> इति च वाक्यद्वयमुदाहृत्य चिन्तितम् । किं किं-
पूर्वकमिति । किं यूपस्य स्वरुं करोतीत्येतत्पूर्वकमिंद स्वरुणा पशुमनक्‍तीति, अथ वा
विपरीतमिति । तत्र पूर्वपक्षवादी यूपस्य स्वरुं करोतीत्येतत्पूर्वकं स्वरुणा पशुमनक्‍तीत्याह
---<b>युक्तिश्च श्रुत्या विधानम्</b> यदि स्वरुकर्तव्यता विधीयते श्रुत्या विधानं भवति इतरथा
वाक्येन विधानं स्यात् । यदा हि स्वरुणा पशुमनक्तीति विनियोगः पूर्वभावी स्यात तदा
अञ्जनकार्यकारितयैव स्वरुशब्दो वर्तते तदा च यूपस्य स्वरुं करोतीत्यस्य वचनस्यायमर्थः
संपद्यते---योऽसावञ्जनकार्यकारितया प्राप्तः स्वरुः स यूपस्य ग्रहीतव्य इति । एवं च
यूपसंबन्धविधिपरत्वाद्वाक्यस्य वाक्येन विधानं स्यात् । श्रुतिश्च वाक्याद्बलीयसी ततश्च
स्वरुकर्तव्यतैव विधीयते । यूपस्येति यूपकाष्ठस्य खदिरादेरित्यर्थः । तथा च जो/?/षणादि-
कमपि स्वरूत्पादकतया संबध्यते । नन्वेतदयुक्तम् यस्मात् <q>‘यूपं जोषयति’</q> <q>‘यूपं छिनत्ति’</q>
﻿<pb n="r997"/>
<q>‘यूपं तक्षति’</q> इति यूपसंबन्ध एव जोषणादेरवगम्यते न स्वरुसंबन्धः । उच्यते---यूपं
जोषयतीत्यादेरयमर्थः खदिरादि जोषयति यूपं कर्तुं इति, न पुनः प्राक्‌सिद्धं यूपं जोषयतीति ।
तत्र च नापरं यूपं कर्तुमिति विशेषणं विवक्षितुं न्याय्यम् वाक्यभेदप्रसङ्गात् । किन्तु कार्यार्थ-
त्वात्संस्कारस्य1 कार्यद्वयस्य यूपस्वर्वात्मकस्यैककैस्य प्रकृतित्वात् तदर्थमेव जोषणादिकं
खदिरादेरवगम्यते । अतश्च यूपशब्दः प्रकृतकार्यप्रदर्शनार्थ एव स्यात् । तेनायमर्थः संपद्यते
---जोषणादिभिः खदिरादयो यूपीभवन्ति स्वरुर्भवन्ति चेति । अत्र च पक्षे विशिष्टोत्पत्ति-
निबन्धनः स्वरुशब्दः । तेन स्वरुः पृथगुत्पत्तिं प्रयोजयतीति मन्यते । जात्यन्तराशङ्का-
वचनमप्येवमेवोपपद्यते । ततश्च यूपशब्दः प्रकृतकार्यप्रदर्शनार्थ एव स्यात् नान्यथेति ।
सिद्धान्ती तु स्वरुणा पशुमनक्तीत्येतत्पूर्वकमिदं यूपस्य स्वरुं करोतीति मन्यते, यस्मात् यूपस्य
स्वरुं करोति इति यूपसंबन्धः स्वरुः श्रूयते । न च यूपेन सह प्रकृतिविकारभावो घटते
यूपनाशप्रसङ्गात् । न च यूपकारकाणि खदिरादीनि यूपशब्देन लक्षयित्वा 2स्वरुप्रकृतिता
यूपस्येति भविष्यतीति शक्यते वक्‍तुम् । लक्षणाप्रसङ्गात् । तस्माद्‍यूपशब्दस्य श्रौतान्वय-
पर्यालोचनया स्वरुणा पशुमनक्तीति विनियोगपूर्वकमिदं यूपस्य स्वरुं करोतीति । तत्र च पक्षे
अञ्जनकारितयैव स्वरुत्वसिद्धेः स्वरुस्तावन्न कर्तव्यः किन्तु किमीयेन अञ्जनं कर्तव्यमित्यपेक्षायां
यूपस्येति विधीयते3 स कथं यूपस्य भवति यूपमनुनिष्पद्यत इति । ततश्च स्वरुकर्तव्यताया-
मचोदितायां खदिरादिसंबन्धं च4 जोषणदिकं यूपस्यैव शेष इति यूप एव प्रयोजकः स्वरुस्त्वप्रयो-
जकः । शकलश्रुतेश्च स्वरुरेकदेशभूतः विद्यमाने चावयविनि नावयविनं प्रयुङ्क्‍ते । अस्मिंश्च पक्षे
करोतिः उपादाने वर्तते उपादाने च करोतेः मुख्यार्थतैव यथा काष्ठान् कुर्विति । तदेवमिदमिह
विचार्यते---किं श्रुत्यर्थविधानबलेन लक्षणाऽस्तु उत लक्षणापरिहाराय वाक्यार्थविधानमिति ।
तत्र पूर्वपक्षवादी श्रुतिविधानमेव बलीयः प्रत्यक्षत्वात् वाक्यस्य व्यवहितान्वये परोक्षं कल्पनीय-
मित्याह । राद्धान्ती तु स्यादेतदेवं यदि व्यवहितान्वयः स्यात् । किन्तु भावार्थ एव
विधिः प्राप्ताप्राप्तविवेकेन गुणविधिरित्युच्यते । तेन वाक्यार्थविधानेपि व्यवहितान्वयो
नास्तीति लक्षणा न न्याय्येति मन्यते । जात्यन्तराशङ्का तु प्रागेतस्मात् अनुनिष्पन्नग्रहण-
<note>(1) R. संस्कार्यस्य</note> <note>(2) G. स्वरूप्रकृति</note> <note>(3) G. adds स कथं पूर्वस्येति
विधीयते तया</note> <note>(4) G. न जोषणादिकार्योत्पत्तिः</note>
﻿<pb n="r998"/>
विधिस्तुतये । प्रतियूपं स्वरुदर्शनं च लिङ्गमुक्तम् । द्वितीये त्वधिकरणे स्वरुणा पशुम-
नक्तीत्येतदेव वाक्यमुदाहृत्य चिन्तितम् । योऽयं स्वरुः अञ्जने विनियुज्यते स किं
उत्पाद्यः उतोपादेय इति । तत्र तथैव श्रुतिविधानबलात् उत्पाद्य इति पूर्वः पक्षः । तथैव
यूपसंबन्धस्योत्पादकतयाऽनुपपत्तेः यूपकाष्ठलक्षणायां च लक्षणैव दोषः । तस्माद्यूपानुनिष्पन्न-
एवोपादेय इति राद्धान्तः । अभ्युच्चययुक्तयश्च पूर्वोत्तरपक्षयोस्ता एव । आदाने च
करोतेरपि प्रवृत्तिरिति तथैव राद्धान्त इति युक्तम् । युक्तयस्तुल्या उभयोरप्यधिकरणयोः ।
विषयभेदात् संशयप्रकारभेदाच्चाधिकरणभेदः । एतदुक्तं भवति---यदि वाक्यद्वयाङ्गीकारेण
पौर्वापर्यविमर्शः क्रियते तथापि स्वरुरप्रयोजकः । अथ एकवाक्याश्रयणेनोपादानविमर्शः
तथापि स्वरोरप्रयोजकतैवेति ।</p>
<p><b>शाखायां तत्प्रधानत्वात् । किमर्थमिदमधिकरणमस्मिन् प्रयोजकाप्रयोजक-
लक्षणे ? नात्र विधितः पूर्वपक्षो राद्धान्तो वाऽवगम्यते</b> । अस्यार्थः---यदि प्राचीशब्दो
दिगभिधानं यदि वा शाखाभिधानं सर्वथा नात्रौपादनिकं चिन्त्यते । किन्त्वभिधानं तेनासङ्गत-
मिति । <b>उच्यते---विधित एवेयं चिन्ता</b> । औपादानिकानुष्ठानविशेषचिन्तेयमित्यर्थः । कीदृशी
सेत्याह---<b>किं वृक्षप्राग्देशात् शाखोपादानं</b> सिद्धान्ते हि शाखावादे वृक्षस्य प्राग्देशमपेक्ष्य
शाखोपादानं कार्यं प्राच्याश्शाखाया आहरणीयत्वात् वृक्षप्राग्देशादितीयं ल्यब्लोपे पञ्चमी ।
<b>उत विहारप्राग्देशादानयनोपादानमिति</b> । पूर्वपक्षे हि न शाखा प्राचीत्युच्यते किन्तु
विहारदेशस्य प्राची दिक् । तां च देशद्वारेण शाखा आहर्तव्या । तेन शाखानयनमेव
﻿<pb n="r999"/>
देशविशिष्टमुपादेयम् । <b>विनियोगवदभिधानमनुवर्तते उपादानमिति पूर्वः पक्षः</b> । यथा-
विनियुक्तमेवोपादीयते नान्यत् । तथा अभिहितमेवोपादेयं तस्यैव विनियुक्तत्वात् । अभिधानं
च मुख्यया वृत्त्या प्राच्या दिश एव न शाखायाः <b>राद्धान्तस्तु अपरिहार्यलक्षणमिदम-
भिधानमिति शाखैवोपादेया 1प्राचीनानयनमेव देशविशिष्टं</b> अस्यार्थः---प्राचीमाह-
रतीति <b>न तावत्</b> दिगेवानेतव्या <b>अशक्यत्वात्</b> । <b>दिशं</b> तु प्रति <b>किञ्चिदानेयम्</b> ।
प्राचीमित्यकथितं कर्मेत्येतदपि न संभवति । न हि किञ्चित् साक्षाद्दिशं प्रत्यानीयते । किन्तु
तद्देशं, तस्माद्दिगानयनोपदेशस्य देशानयनानुष्ठानपरत्वात् लक्षणा आवश्यिकी । दिगानयनं तु
फलभूतत्वादनुपदेश्यम् । तस्मात्तात्पर्यवृत्त्या पूर्वपक्षेऽपि लक्षणैवेयमिति साक्षात्कर्मभूतां
शाखामेव प्राचीशब्दो लक्ष्यतीति । <b>अयं चापरो विशेषः अवश्योपलक्षयितव्या शाखा
पक्षद्वयेऽपीत्ययमेव पक्षो न्याय्यः न हि प्रधानकर्मणा विना करणं प्रत्येतुमेव शक्यत
इत्यवश्यं</b> प्रधानकर्म निर्देष्टव्यम् । शक्नोति प्राचीशब्दः प्रकृतां प्राचीं शाखां लक्षणयोपस्थाप-
यितुम् । अतः तत्पर एवायं प्राचीशब्दः । देशस्तु देवयजनस्थस्य2 यजमानस्याधि-
कृतत्वात् लब्ध इत्यलक्षणीय एवेत्यनवद्यम् ।</p>
<p><b>शाखायां तत्प्रधानत्वात्</b> । अत्र भाष्यं परिवासनोपादानमेव केवलं चिन्तयति ।
तदुपलक्षणमात्रमिति दर्शयति---<b>अत्र परिवासनोपादानं शाखोपादानं वा चिन्त्यते अवि</b>-
<note>(1) G. प्राचीनतया नानयनं</note> <note>(2) G. देवयजनस्याधिकृतत्वात्</note>
﻿<pb n="r1000"/>
<b>शेषात्</b> । यदि हि परिवासन उभाभ्यां मूलाग्राभ्यां प्रयुज्यते तदा शाखाहरणमपि
उभाभ्यां प्रयुक्तमेव । अथ शाखोपादानं उभयप्रयुक्‍तं तदा परिवासनमपि उभयप्रयुक्तमेव ।
<b>किं पुनरत्र युक्तम् ? उभयं परिवासनस्य प्रयोजकं मूलमग्रं व द्वयोरपि शाखाभिधान-
त्वात्</b> । अत्रायमभिप्रायः-प्राचीमाहरतीति याऽसौ शाखा वृक्षादाहृता सा तावत् मूलभागयुक्तैव
शाखाशब्देनोच्यते । तस्याश्च छेदनं श्रूयते मूलतः शाखां परिवास्योपवेषं करोति इति ।
छेदनेन च न सा संस्क्रियते <b>किन्तु द्विधाकृत्य आनाय्यते1</b> । तेन शाखार्थं तावन्न छेदनं,
किन्तु पृथग्भूतमूलाग्रभागार्थम् । <b>न च तयोरपि प्रयोजनं नास्ति मूलेन कपालोपधानं करिष्यते</b>
अग्रेण वत्सापाकरणादि । तस्मादुभयार्थत्वादुभयं प्रयोजकं [यथा]परिवासनस्य तथा
शाखाहरणस्यापीति । टीकार्थस्तु परिवासनस्य शाखाया वा मूलमग्रं च द्वयमपि प्रयोजकम् ।
प्रयोजकं चास्ति द्वयोरपीति । अवयवत्वेनावयविन्यां शाखायां स्थितयोः सहितयोः शाखा-
शब्दाभिधानात् इति । पूर्वपक्षं विवरीतुं चोद्यपूर्वकमाह---<b>ननु च क्रियाद्वयमत्र श्रूयते
परिवासयति करोतीति च । ततः किं ? इदं ततः । शाखा परिवासनस्य कर्म,
करोतेरुपवेषः । तस्मान्नोपवेषः परिवासनस्य प्रयोक्ता</b> । अस्यार्थः---परिवासने
शाखायाः कर्मत्वात् तत्संस्कारमेव छेदनं, न पुनरुपवेषार्थमिति कथमुपवेषः प्रयोक्‍तेति ।
<b>उच्यते---शाखाशब्दः समूलमग्रमाचष्टे इत्युक्‍तमस्माभिः । तत्र मूलमुपवेषं करोति
अग्रमपि कार्यान्तरे विनियुक्तमिति द्वयोः प्रयोक्‍तृत्वम्</b> । अस्यार्थः---स मूलाग्राभिधा-
<note>(1) R. नाश्यते</note>
﻿<pb n="r1001"/>
यित्वाच्छाखाशब्दस्य तेनोद्दिश्य परिवासनविधानात् परिवासनेन चावयविनो विनाशात् न
तदर्थता च्छेदनस्य । किंतु तन्निष्पाद्यार्थता निष्पाद्ययोश्चास्त्येवोपयोगः । तेनोभयं
प्रयोजकमिति पूर्वोक्तमेव स्पष्टीकृतम् । <b>अत्रोच्यते---स्यादेतदेवं यदि मूलमुपवेषं
करोतीति संबन्धः । कथं तर्हि संबन्धः? उपवेषं करोतीति मूलत इति</b> । अनेनै-
तदाह---मूलतः शाखां परिवासयतीति । शाखापरिवासनार्थमेव मूलमुपात्तं, अव्यवहि-
तत्वात् न पुनः मूलतः उपवेषं करोतीति संबन्धः व्यवहितान्वयप्रसङ्गात् । पुनश्चोपवेषं
करोतीत्यत्र किं तदित्यपेक्षायां मूलं संबध्यते । अन्यार्थमुपात्तमेव एकहायनीवत् ।
<b>किमतो यद्येवं ? एतदतो भवति । अन्यतो निष्पन्नान्मूलादुपवेष इति</b> । अत्रायमां-
शयः-1यदाऽनुनिष्पन्नमूलसाध्य उपवेषस्तदा मूलस्तावत् न प्रयुङ‍क्‌ते अन्यत एव लब्धत्वात्
स्वरुवत् । मूले चाप्रयुक्‍ते तदर्थं छेदनं शाखाहरणं च न प्रयुङ्क्‍त इति । उपसंहरति
---<b>तस्माद्यद्यपि शाखाशब्देन समूलमग्रमुच्यते तथापि न परिवासनमुपवेषार्थं
इति सिद्धम्</b> । किन्तु अग्रार्थमेव अग्रकर्मानुनिष्पन्नद्रव्यसाध्यत्वात् । <b>किञ्च
शाखाशब्दाभिधानं च कार्यान्तरेषु अग्र एव प्रयुक्‍तं शाखया वत्सानपाकरोतीति । अतो
विनियोगान्मूलपरिवासनार्थोऽयमग्रे शाखाशब्दः प्रयुक्त इति</b> । अपि च यदि शाखा-
<note>(1) R. शाखोपादानानुनिष्पन्न</note>
﻿<pb n="r1002"/>
शब्दः समूलमग्रमभिदध्यात् तदा शाखाशब्दचोदितानि कार्याणि न स्युः । तथाऽग्रे च
शाखया वत्सानपाकरोतीति मुख्यार्थः शाखाशब्दो न स्यात् । तथा छेदनेन शाखाविनाशश्च
स्यात् । न चैतदस्ति । तस्माच्छाखाशब्दोऽयमग्रार्थ एव । तस्यैव चायं मूलच्छेदनेन
संस्कारः तदेव चाग्रं वृक्षादानीयते संपातात्‍तु मूलम् । छेदनेन च मूलभागाद्विभज्यत
इति तदर्थमेव शाखाहरणं परिवासनं च । <b>तस्मादुपवेषोऽप्रयोजकः प्रयोजनमुक्‍तं</b>
पौर्णमास्यामुपवेषस्याभाव इति ।</p>
<p><b>हरणे तु जुहोतिः । ननु चेदं हरणं प्रस्तरप्रतिपत्त्यर्थमेवेति</b> पूर्वपक्षमाक्षिपति ।
तत्रायमर्थः-हरणं प्रतिपत्तिः, कथं तत्र शाखा गुणभूता भविष्यतीति । अत्रेदमाकूतम्-प्रस्तर-
प्रतिपत्त्यर्थमेवेदं हरणं प्रस्तरेण तुल्ययोगिनी च शाखा तेन सापि गुणभूता न युक्ता ।
नन्वेतद्धरणं याग एवेत्युक्तम् । कथमेतत् प्रतिपत्तिः इत्येतदभ्युपगच्छति---<b>यद्यपीति</b> ।
अभ्युपगम्यापि यागतां प्रतिपत्तित्वमाह---<b>यद्यपि हरतिर्यजतिः मान्त्रवर्णिको देवताविधिः
तथापि प्रतिपत्तिकर्मैवैतत् यथोत्तमः प्रयाजः</b> स्वाहाकारं यजतीति । उत्तमशब्दः 1त्रिप्र-
भृतीनामन्त्यमाह---<b>प्रतिपत्तौ च न द्रव्यस्य गुणभावः । ननु च यथा उत्तमे प्रयाजे आज्यं
(प्रति)प्रतिपत्तावपि गुणभूतं तथाऽत्र शाखापि भविष्यतीति चेत्</b> इति । अत्रायं
भावः-सहयोगनिबन्धना तवदियं तृतीया न भवति । न हि शाखा प्रज्ञातप्रहरणसंबन्धा
<note>(1) P. 1232</note> <note>(2) G. तत्प्रभृतीनां</note>
﻿<pb n="r1003"/>
राज्ञा सहाऽऽयाति राज्ञा सङ्गतः, इत्यत्र तु राज्ञा सिद्धेन1 संबन्धः । तस्मात्कारकविभक्ति-
रित्येवाश्रयणीयमिति । <b>परिहरति---नैवं द्रव्यस्याप्यत्र प्रतिपत्तिः</b> न च द्रव्यप्रतिपत्तौ
द्रव्यस्य गुणभावः शक्यते प्रतिपत्‍तुमिति पूर्वोक्तमेवाकूतम् । <b>तत्र पुनः देवतास्मरणार्थो
याग इति युक्तो द्रव्यस्य गुणभावः तत्रेत्युत्तमे</b> प्रयाजे इत्यर्थः । अत्र यत्पूर्वपक्षवादिना
उक्तं-ननु यथा उत्तमप्रयाजे आज्यं गुणभूतं प्रतिपत्तावपीति तत्र प्रतिपत्तिशब्दश्रवणात् द्रव्य-
प्रतिपत्तिरूपतापि विवक्षितैवेति मत्वा कश्चिच्चोदयति---<b>ननु च उत्तमः प्रयाजो नैव प्रतिपत्तिः ।
द्रव्यं हि यत्र प्रतिपाद्यते 2तत्प्रतिपत्तिकर्म</b> तेन न प्रतिपत्तिरूपतेति । अत्रोत्तरं
---<b>केनेदमुक्‍तं</b> प्रतिपत्तित्वं ? नात्र प्रतिपत्तित्वं विवक्षितम् । किन्तु कारकार्थता विवक्षिता न पुनः
प्रतिपत्तिरूपतेति । <b>कारकार्थो यागः प्रतिपत्तिकर्मेत्युच्यते</b> । अत्र कारकार्थत्वे <b>क्वचिद्देश-
विरेचनात् संस्कारः</b> प्रस्तरप्रहरणे । <b>क्वचित् स्मरणं</b> उत्तमे प्रयाजे इति । <b>प्रयोजन-
विशेषा ह्येते</b> । तस्मान्न दोषः । प्रकृतमाक्षेपमुपसंहरति---<b>अतो न शाखा गुणभूतेति
शक्यते पूर्वपक्षयितुमिति । उच्यते---प्रतिपत्तावेव तृतीयाश्रवणात् गुणभावं पूर्व-
पक्षवादी मन्यते । नावश्यं प्रतिपत्तौ सर्वमेव प्रधानं भवति । यद्यथां श्रूयते तत्तथैव
भवितुमर्हति यथा जुह्वा जुहोतीति गुणभूतैव जुहूः</b> । अत्रायमभिप्रायः-हरणं तावत्
<note>(1) R. adds आत्मगमन</note> <note>(2) G. तत्प्रतिपत्तिरूपमेवेति &amp; adds तेन etc.</note>
﻿<pb n="r1004"/>
प्रस्तरप्रतिपत्त्यर्थमेवावगत, तत्र शाखया सहेति1 श्रवणे पूर्वाप्रसिद्धत्वेन सहार्थेऽनुपपन्नया
तृतीयया कारकलक्षणया शाखाया गुणभाव एवोच्यते । सहशब्दश्च निपातत्वात्
कथञ्चिदन्वयं नेयः । शाखा च जुहूवद्वा, अन्यथा वा कथञ्चिद्गुणभूतैवेत्यवगन्तव्यम् ।
<b>अत्राभिधीयते---भवेदेतदेवं यद्यत्र सहशब्दो न श्रूयते । सहशब्दश्रवणे तु तुल्ययोगित्वं
प्रस्तरेण सह शाखाया अवगम्यत एव । तस्माच्छाखापि प्रतिपाद्यत एव । अन्यथा
हि तुल्ययोगो न स्यात् । अतश्शाखायामपि द्वितीयार्थ एव प्रस्तरवद्‌द्रष्टव्यः</b> ।
अस्यार्थः---सहशब्दस्तावत् तुल्ययोगितां समभिव्याह्रियमाणयोरर्थयोराह । शाखाप्रस्तरौ चेह
समभिव्याह्रियेते इति तयोः प्रहरणे तुल्ययोगिता । ननु च तृतीया नोपपद्यते । यदि
नोपपद्यते मोपपादि । विभक्‍तीनां व्यत्ययस्यापि दर्शनात । एवंविध एव विषयो व्यत्ययस्य ।
सहशब्दस्य तु नार्थान्तरे दर्शनमिति तस्य बलीयस्त्वमिति । यदि शाखायामपि प्रस्तरेपि
[इव]द्वितीयार्थ एव हरणकर्मत्वात् तर्हि द्वितीया प्राप्नोति तदाह---<b>कथं तर्हि तृतीयेति । न
चेयं कारकलक्षणा किन्तर्हि ? सहयोगलक्षणार्था</b> । अस्याथः---न क्रियापेक्षेयं विभक्तिः
किं तर्हि ? सहयोगापेक्षा । कथं तर्हि विभक्तिव्यत्ययो भाष्यकारेणोक्तः ? तत्राह
---<b>प्रसिद्धेन च सहयोगो लक्ष्यत इति विभक्तिव्यत्यय उक्तः । प्रसिद्धत्वात्प्रस्तरस्य
प्रहरणे</b> तथेदमपि द्रष्टव्यम् । अप्रसिद्धत्वाच्छाखाया इति । तेनेयं वचनव्यक्तिः
प्रस्तरेण सह शाखां प्रहरतीति । <b>शेषमुक्तम्</b> । सक्‍तुवैषम्यं प्रयोजनं चेति ।</p>
<note>(1) G. श्रूयमाणया</note>
﻿<pb n="r1005"/>
<p><b>उत्पत्त्यसंयोगात् । अपः प्रणयतीति कार्यद्वयासंबन्धमपां प्रणयनमुत्पन्नम् ।
पश्चाच्च कार्यद्वयं श्रुतमिति अविशेषेण द्वयोः प्रयोक्‍तृत्वं मन्यते</b> । अस्यार्थः---अपां
प्रणयनोत्पन्तौ संयवनं निनयनं च कार्यं न श्रुतं पश्चात्‍तु द्वयं श्रूयत इति द्वयोरपि प्रयोजकतां
मन्यते पूर्वपक्षवादी । <b>ननु च <q>‘अपो निनयति’</q> इति द्वितीया श्रूयते</b> । अस्यार्थः
---द्वितीयाश्रवणादपां प्राधान्यम् । निनयनं च तत्प्रतिपत्त्यर्थमेव । संयवने तृतीयाश्रवणात्
गुणभाव एवेति तदेव प्रयोजकमित्यभिप्रायः । अत्रोत्तरं---<b>अनीप्सितत्वात् कारकमात्रे
भविष्यतीत्यभिप्रायः</b> इति । तथा युक्तं चानीष्सितमित्यनीप्सितकर्मणि द्वितीयेत्यर्थः ।
कथं पुनरनीप्सितत्वमुच्यते सर्बा एवात्र प्रतिपत्तयः उदाहरणम् । तत्रेदं चिन्त्यते किमुप-
युक्तस्यापि द्रव्यस्य चिकीर्षितत्वं संभवति नेति । तत्र पूर्वपक्षवादी मन्यते द्रव्यं हि क्रियाया
उपकरोति इति चिकीर्षितं भवति । यत्पुनः कृतप्रयोजनं तस्य किमर्था चिकीर्षा ।
तस्मादर्थकर्मैवेदं निनयनम् । तत्र चापां करणभूतानामपि क्रियाजन्यफलभागिता अस्तीति
अनीप्सितकर्मतया तथायुक्तमिति द्वितीयेति । <b>अत्रोच्यते---नानीप्सितत्वे हेतुरस्ति
कृतप्रयोजनमपि हि तत् प्रतिपाद्यतया इष्यत एव</b> । अत्राभिप्रायः---यद्यपि प्रतिपत्तिषु
कृतप्रयोजनं द्रव्यं तथापि चिकीर्षा घटत एव---किमिदं संप्रति क्रियतां ? उपेक्ष्यतां, यदि वा
तद्देशान्तरे त्यज्यताम् ? इति । एतत्‍तु लोकेऽपि प्रतीतमेव । तथा लोकवद्वेदेपि व्यवहारः
तत्र यद्यस्य श्रूयते तत् 2तत्सापेक्षं स्वीक्रियते । श्रूयते चात्रापां तावदन्तर्वेदिदेशनिनयनम् ।
<note>(1) P. 1235</note> <note>(2) G. तस्यापेक्षितं</note>
﻿<pb n="r1006"/>
न च तदनुपयोगितया2 न निर्वहति, कृतकृत्यसंस्कारस्यापि लोके दृष्टत्वात् । यथा देवदत्त-
शिरसोऽवतारितायाः स्रजः शुचिदेशनिधानम् । तत्र च देवदत्तसंस्कारमेव लौकिका
मन्यन्ते । तथेहापि शेषिणः संस्कारो भविष्यतीति कल्प्यते । ननु चानीप्सितेऽपि
क्रियाजन्यफलसंबन्धाव्यभिचारात् तावन्मात्रमेव द्वितीयार्थो न्याय्यः नेप्सितत्वं, व्यभिचारात् ।
ततश्च मुख्यार्थत्वे कुत एतदवगम्यते अनीप्सिते कर्मणि नेयं द्वितीयेति तत्राह---<b>न चेप्सिते
संभवति अनीप्सिताश्रयणमुपपद्यते, तत्पुरस्सरावगतेः</b> । यद्यप्युभयत्र द्वितीया मुख्यार्था
तथापि सर्वत्र क्रियायाः प्रयोजनाकाङ्क्षित्वात् तादर्थ्यं तावत् क्वचिद्वक्तव्यम् । तत्र यदेव
तज्जन्यं दृश्यते तदेव प्रथमोपनिपातीति प्रयोजनमवभाति । यच्च प्रयोजनं तदेव तया
क्रिययेप्सितमिति ईप्सितत्वमेव पूर्वावगम्यमानमपेक्षिततां यातीति तत्त्यागेन नापरं परिकल्प्यते
तस्मात् तत्पुरस्सरं प्रथमं यस्याः 3तादृश्या अवगतेः हेतोरित्यर्थः । <b>तस्मात् संयवने
कृतार्थानामपां प्रतिपत्तिरेव निनयनमिति सिद्धमप्रयोक्‍तृत्वम्</b> ।</p>
<p><b>प्रासनवन्मैत्रावरुणस्य । <q>‘मैत्रावरुणाय दण्डं प्रयच्छति’</q> इति प्रतिपत्तिरपामि-
वेति पूर्वः पक्षः</b> । यजमानधारणे कृतार्थत्वात् दण्डस्य मैत्रावरुणधारणं प्रतिपत्तिरेव दण्डस्य
द्वितीयानिर्देशात् । <b>ननु च कर्मणा यमभिप्रैति स संप्रदानमिति सिद्धो गुणभावः</b> ।
<note>(1) P. 1236</note> <note>(2) R. न वा instead of तया</note> <note>(3) G. तस्याः
तादर्थ्यावगतेः</note>
﻿<pb n="r1007"/>
<b>ससंप्रदानके कर्मणि । अस्यार्थः</b>---कर्मणेति करणभावस्मरणात् यत्र संप्रदानमस्ति तत्र
कर्मणो गुणभावः । तेन न प्राधान्यं दण्डस्येति नेयं प्रतिपत्तिः । अत्रोत्तरं---<b>संप्रदानग-
प्रीत्युत्पादकतयैव कर्मणो गुणभावः । न पुनः कर्मान्तरसाध्यतया, कर्मभावानुपपत्तेः</b> ।
अस्यार्थः---न दानं प्रतीदं करणं किन्तु संप्रदानप्रीत्युत्पत्तौ । यदि हि दानेऽपि
करणता स्यात् तदा कर्मभावो न भवेत् । तस्मात् दानं प्रति कर्मत्वात् तत्प्रति प्राधान्यात्
दानं प्रतिपत्तिरेव युक्‍तेति कर्मान्तरं दीक्षितधारणात् दानं तत्साध्यं यस्य तत् तथोक्‍तं तस्य
भावस्तत्ता 1तया पुनर्न गुणभावः । स्थिते पूर्वपक्षे चोदयति---<b>कथं तर्हि <q>‘दण्डी प्रैषानन्वाह’</q>
इत्येवमादिदर्शनम् ?</b> अत्रायमभिप्रायः---यदीदं मैत्रावरुणाय दण्डदानं स्यात् तदा
तादर्थ्यमेव दानस्य स्यात् । तच्च तादर्थ्यमेवं भवति यदि दीयमानो दण्डः कार्यं कुर्वाणस्य
साहाय्ये वर्तते तेन 2यावत्प्रधानं धारणमुपपद्येत । दण्डार्थे तु दाने मैत्रावरुणगमनमात्रेणैव
कृतः शास्त्रार्थः इति दण्डो न धार्येत तदा तत्प्रैषेषु दण्डदर्शनं नोपपद्यत इति । उत्तरं
---<b>यदृच्छया प्राप्तस्यायमनुवादः</b> । यदृच्छया प्रयोजनान्तरनिरपेक्षं क्रियामात्रं लोके बहुल-
मुपलभ्यते 3तथा धृतस्य दण्डस्येदं दर्शनं भविष्यति । न्यायतः प्रतिपत्तौ स्थितायामित्यर्थः ।
अत्राभिधीयते---<b>मैत्रावरुणाय दण्डं इति व्यपदेशात् दण्डी प्रैषानन्वाहेति च दर्शनात्
अर्थकर्मैवेदं न प्रतिपत्तिः</b> । अत्राभिप्रायः---द्वितीयातस्तावत् शब्दार्थतया तादर्थ्यमेव न
प्रतीयते । किन्तु क्रियाजन्यफलभागिता । सापि मैत्रावरुणाय दण्डदाने न विरुद्धा ।
<note>(1) R. तत्प्रत्ययः तेन न गुणभावः</note> <note>(2) G. यावत्प्रासनं</note> <note>(3) G. तद्वदेतस्येदं
दण्डस्य</note>
﻿<pb n="r1008"/>
प्रथमावगतत्वेन तादर्थ्यस्वीकार इत्युक्तम् । स चाप्रतिपक्षे शब्दे । अत्र तु मैत्रावरुण-
णाय दण्ड इति व्यपदेशो विरुध्यते । यस्मादत्र व्यपदेशे मैत्रावरुणप्राधान्यं प्रतीयते ।
इत्थं च तत्प्राधान्यं भवति यदि तदर्थं दानं, तथा च पूर्वोक्तनीत्या दण्डी प्रैषानिति च दर्शनात्
अर्थकर्मताऽवसीयते । तस्मादनीप्सितद्वितीयेयमिति युक्तम् । <b>ननु च यदृच्छया प्राप्त-
स्यायमनुवाद इत्युक्‍तम् । अयमेव दोषः पाक्षिकत्वप्रसङ्गात्</b> नित्यवच्छ्रवणविरोधः
स्यात् । <b>कथं तर्हि द्वितीया ? तथा युक्‍तं चानीप्सितमित्युक्तम् । तदयुक्‍तमिव प्रति-
भाति । 1अनुपादेयं हि तत्रोदाहृतम्</b> अहिं लङ्घयति कण्टकान् मृद्नाति इति । उपादेयश्च
दण्डो दातुं यजमानेनैव धार्यमाणत्वात् । प्रतिपत्तावेवानुपादेयत्वात्२ द्वितीयोपपत्तिरिति भावः ।
<b>तथा च सक्‍तुषु विभक्तिव्यत्यय उक्तः उपादेयत्वात् अनीप्सितत्वं न भवति</b> । उपादेयं
हि क्रियासिध्यर्थमीप्सितमेवेति । उच्यते---3<b>सुष्ठूक्‍तं सक्‍तुषु,</b> होमार्थं हि तत्रोपादानम्
<b>इह तु न प्रयच्छत्यर्थमुपादानम् । उपात्तमेव हि प्रयच्छति । अतस्तथायुक्तमेवेदं कर्म
नेप्सितं नापि विभक्त्यन्तरयोग्यम्</b> । यजमानधारणार्थमेव हि दण्ड उपात्तः प्रतीयत
इत्यनुपादेयता । एतच्च परिहारविभबमात्रेणोक्तम् । परमार्थतस्तु यत्र सूत्रे अनीप्सित-
शब्देन क्रियानिर्वर्त्यमभिप्रेतं न पुनस्तत्क्रियार्थत्वेन ह्यनुपात्तमनीप्सितं, न चात्र क्रियाया
<note>(1) G. अनुवादोयं</note> <note>(2) यावदुपादेयत्वात्</note> <note>(3) R. युक्तं</note>
﻿<pb n="r1009"/>
दण्ड ईप्सितः प्रयच्छतेरर्थकर्मत्वात् । अत एव गां ददातीति 2गोर्दानार्थत्वेनोपादानेऽपि
द्वितीयोपपत्तिः । अत्रापि यद्यपि च दण्डस्योपाद्दानं न प्रयुज्यते धारणं त्ववश्यं प्रयोक्तव्यं
इत्युपादेयत्वमपरिहार्यम् सक्‍तुषु तु तथा युक्तता नास्तीति व्यत्यय उक्तः । यस्मात् न
तस्मिन् भस्मीभावो होमात् किन्तु उपाधिभूतासेंचनादिति द्वितीये दर्शितम् । <b>किं पुनर्धारण
मेव प्रयुज्यते उतोत्पत्तिरपीति चिन्तान्तरमेतत्</b> । अस्ति तावत् प्रयोक्‍तृत्वमिति
राद्धान्तः ।</p>
<p><b>उत्पत्तौ येन संयुक्तम् । अधिकरणान्तरमुक्तमिति</b> । अस्यार्थः---इदमधिकरणं
भाष्य एवोक्तम् । तत्र च सिद्धान्ते कृतार्थत्वाभिधानात् पूर्वपक्षे अकृतार्थताऽभिमतेति गग्यते ।
पूर्वपक्षवादी एवं मन्यते सकलप्रयोगान्त एव कृतार्थता विषाणायाः । प्रयोगमध्ये पुनः
कण्डूयनस्य संभवात् अकृतार्थतया न प्रतिपत्तर्हा । तेन चात्वालप्रासनं न प्रतिपत्तिः
किन्त्वर्थकर्मैवेदम् । उच्यते---नीतासु दक्षिणासु चात्वाले कृष्णाविषाणां प्रास्यतीति श्रुतम् ।
तेन प्रागेव कण्डूयनं कृष्णविषाणया कार्यामिति राद्धान्तः । ननु 3अविशेषश्रुतं कथं
विशेषेऽवतिष्ठते । प्रतिपत्तिविधानादिति चेत् न, इतरेतराश्रयापत्तेः । मैवम् ।
द्वितीयाश्रवणेन प्रतिपत्तेरन्यतस्सिद्धेः ।</p>
<p><b>सौमिके च कृतार्थत्वात्</b> । पूर्वपक्षमाक्षिपति---<b>कः पुनरत्र प्रयाजशेषेण विशेषः ?</b>
यथा प्रयाजशेषेणेत्यसत्यामपि द्वितीयायां प्रयाजशेषस्य प्रतिपत्तिः । एवमत्रापि यत्किञ्चित्सोम-
लिप्तं तेनावभृथं यन्तीति प्रतिपत्तिरेव युक्ता । समाधानमाह---<b>ननु च प्रयाजशेषेणेति</b>
<note>(1) P. 1238</note> <note>(2) G. गोदानमात्रबोधनेऽपि</note> <note>(3) G. अनन्वयशेषः श्रुतः</note>
﻿<pb n="r1010"/>
<b>प्रयाजार्थताऽवगम्यते</b> । सोमलिप्तेनेति कर्मार्थता । <b>किमिति न विशेषः</b> । प्रयाजशेषो
नाम प्रयाजे व्यापृतस्याज्यस्य शेषः । न चातदर्थं तत्र व्यापृतमिति तादर्थ्यं तत्रावगम्यते ।
सोमलिप्तानां तु सोमलेपनमात्रं न तादर्थ्यमाक्षिपतीति पुनराक्षेपमुपोद्बलयति । <b>उच्यते---सोम-
लिप्तेनेत्यपि सोमयागार्थतयैव सोमसंबन्धः</b> । यस्य हि सोमयागार्थता स नियमेन
तत्र व्याप्रियमाणः सोमलिप्तो भवति नान्यत् तेन प्रयाजशेषतुल्यतेति । <b>एवं तर्हि अवभृथ-
श्रुतेः कर्मान्तरयोगं सोमलिप्तस्य मन्वानः शेषतां मन्यते</b> । अस्यार्थः---अवभृथशब्द-
स्तावत् प्रकृतत्वादवभृथस्य नान्यत्र वर्तते । तस्य च प्रधानकर्मत्वात् अभिधारणवत्
सोमलिप्तार्थता न संभवति । न च गुणप्रधानभावमन्तरेण संबन्धः । तस्मात् पुरोडाश-
कपालवत् अधिष्ठानलक्षणया सोमलिप्तस्यैवावभृथशेषभावेन विनियोगः । एवं च तृतीया
यथार्थैवेति । एवं चैष(एवं) वाक्यार्थो भवति---अवभृथं कर्तुं यदपोऽभ्यवयन्ति तत्
सोमलिप्तेनेति । <b>अत्रोच्यते---कर्मान्तरयोगेऽपि नान्यशेषोऽन्यशेषतया प्रतिपत्‍तुं शक्यते
अन्यत्र व्यापृत इवान्यत्र । तस्मात्कर्मशब्दो लक्षणयैव प्रतिपत्तव्यः</b> । अस्यार्थः---श्रौत-
सोमलिप्तार्थग्रहणे तावत् अन्यशेषः सोमयागशेषः अन्यशेषतया अवभृथशेषतया प्रतिपत्‍तुं न
शक्यते(यथा) अन्यत्र व्याप्रियमाणमिवान्यत्र तेन च लक्षणया संबन्धः । तत्रापि चिन्ता
---किं सोमलिप्तशब्दः अधिष्ठानलक्षणया वर्ण्यतां, उतावभृथशब्दो देशलक्षणयेति । श्रुत्यर्थ-
﻿<pb n="r1011"/>
विधानानुग्रहाय अवभृथशब्द एव देशलक्षणापरः इति न्याय्यम् । <b>यन्तीति च प्रकृत्यर्थो-
ऽन्तर्णींतणिजर्थो विहितो भवति । अन्यथाऽनुवादमात्रं धात्वर्थस्य स्यात्</b> ।
वाक्येन च सोमलिप्तविधानं भवति । <b>तदिदमुक्‍तं</b> भाष्ये---<b>श्रुतिश्च वाक्याद्बलीयसीति</b> ।
तेनायमर्थः---सोमलिप्तमवभृथदेशं नयन्तीति ।</p>
<p><b>कर्तृदेशकालानामचोदनम् । ननु चानुवादपक्षेऽप्रतिपादकत्वात् वाक्य-
स्यानर्थक्यमेव प्राप्‍नोति</b> । अत्रेत्थं केचित् पूर्वपक्षयन्ति---शक्तस्य कार्यकरणात् अशक्तस्य
चाकरणात् शक्तिरेव कारणं न द्रव्यं व्यभिचारात् । सा च शक्तिः कार्यगम्या समादिष्वप्य-
विशिष्टैव । सैव च क्रियायां कारकत्वेन चोदयितव्या । सा च नित्यप्राप्तैवेत्यनुवादाः
कारकविनियोगा इति । तदभिप्रायेण पूर्वपक्षाक्षेपपरोऽयं ग्रन्थः । यदा हि शक्तिः कारकं
तदा समादीनां क्रियान्वयो नास्ति । अनन्वितस्य च न प्रतिपादकत्वं इत्यप्रतिषादकता ।
अप्रतिपादकत्वाच्चानर्थक्यमेव स्यात् अनुवादपक्षे । <b>अत्रोत्तरं---न ब्रूमो विनियोगे
आनर्थक्यमिति । विनियोगे इत्थमेवान्वितो वाक्यार्थः प्रतीयते । प्रयोक्‍तृत्वं तु न
संभवति । कथं न संभवति ? नित्यप्राप्तत्वात् कारकग्रामस्य द्रव्यस्य हि अत्र नियमः</b>
﻿<pb n="r1012"/>
<b>प्रतीयते । न कारकाणाम् न चाकारकस्य1 प्रयोक्‍तृत्वं संभवति । तस्मात् विनियोग
एवायं विषयविशेषोऽवगम्यते न प्रयोक्‍तृव्यापार इति पूर्वः पक्षः</b> । अत्रायमभिप्रायः
---द्रव्यमेव तावत् शक्तिमत्कारकं तद्भावे कार्यदर्शनात् तदभावे चादर्शनात् । एतावच्च कारक-
लक्षणम् । यदि(परं) द्रव्यमात्रमेव कारकं किमिति तर्हि मन्त्रौषधादिप्रतिबन्धेऽपि न करोतीति
व्यभिचारे परिहारो वक्तव्यः । तत्रापेक्षणीयं किञ्चिद्रूपमस्तीति यस्मान्मन्त्रौषधाद्यपहरणीयमतीन्द्रियं
किमपि रूपमस्तीति शक्तिः परिकल्पते । न च सा कारकम् । कारकानुग्राहिका हि
सा । न पुनः स्वयमेव कारकम् । ततश्च शक्तिमद्‌द्रव्यमेव कारकमिति द्रव्यस्यैव
कारकत्वात् समादीनां क्रियारूपत्वसंभवात् अन्विताभिधानोपपत्तिरिति विनियोगेना-
स्यानर्थक्यम् । किन्तु प्रयोक्‍तृव्यापारे उपादानपर्यालोचनया अनुवादकत्वमुच्यते । यस्मा-
द्विनियुक्तस्यापि यदुपादानं तत्कारकतयैव । कारकता च सर्वेषामविशिष्टा । यदि परं द्रव्य-
मात्रतया तद्भेदः । न च द्रव्यमुपादीयते । तद्रूपस्य क्रियासंबन्धाभावदिति कारकत्वेन
नियमाभावादन2र्थकमनुवाद एवेति । तस्माद्विनियोगावस्थायामेवायं नियोगविषयस्य यागादेः
विशेषोऽवगम्यते नोपादानदशायामिति पूर्वः पक्षः । <b>अत्रोच्यते---यदि द्रव्यादन्यत्
कारकतयाऽवगम्यते ततो यथा भवानाह । इह तु द्रव्यमेव कारकतयाऽवगम्यते
तस्याभिधानाद्विभक्त्युत्पत्तेः</b> । अस्यार्थः---समादय एव तावत् क्रियायाः कारकतया-
ऽवगम्यन्ते । ते च भिन्ना एव कारकभूताः तानेव विधिरप्युपादत्त इति भिन्नविषयः
<note>(1) G. कारकस्य प्रयोज्यत्वं</note> <note>(2) G. दानर्थक्यम्</note>
﻿<pb n="r1013"/>
<b>प्रयोक्‍तृव्यापारः</b> समादिविशेषव्यतिरेकेणान्यस्याविनियोगात् । <b>एतदेव विवरीतुं</b> चोदयति
---<b>ननु च कारकं हि क्रियाप्रयुक्त्यैव प्रयुज्यते । न च कारकशून्यं कर्मास्ति इति</b> ।
अस्यार्थः---कारकप्रयुक्‍तिस्तावत् पृथक् नास्ति । <b>किन्तु कारकशून्या क्रिया नास्तीति</b>
क्रियाप्रयुक्त्यैव कारकं प्रयुज्यते । तस्य च कारकरूपस्याविशेषादनियतविषयमेवोपादानम् ।
सत्यम् न कारकशून्यं कर्म । न पुनः सामान्यं किञ्चिदस्ति कारकं नाम । यदेव हि
विभक्त्या द्रव्यं गुणो वा समर्प्यते तदेव कारकम् । <b>तस्मात् विनियोगवशात्
प्रयोक्‍तृत्वेऽपि</b> भिन्नं कारकमिति <b>प्रयुक्‍तेर्नियमसंभवः</b> । ननु भवतु विनियोगे नियमः
उपादाने तु कथमित्याह---<b>उक्तं तु विनियोगानुवर्ती नियोगः सति संभव इति</b> । यदेव हि
विनियोगतो नियोगसाधनतयाऽवगतं तदेव नियोगसिद्ध‍यर्थमुपादेयम् । अन्योपादाने
साधनाभावान्नियोगासिद्धिप्रसङ्गात् । एवं च नियमार्थो 2विधिरुच्यते न पुनरन्यथेति ।</p>
<p><b>तथा द्रव्येषु</b> । ननु विभक्तिभिः गुणजात्योरपि कारकत्वेन विनियोगात् कर्त्रादिवदेव
विर्धियुक्‍तो नानुवादः तत्राह---<b>युक्तं तावत् द्रव्यस्योपादानं विभक्तिभिः तस्य कारकतया-</b>
<note>(1) P. 1240</note> <note>(2) G. न विधिरुच्यते</note>
﻿<pb n="r1014"/>
<b>ऽवगतेः । गुणस्तु तद्विशेषणमात्रमेव श्‍वेतादिषु । यत्र पुनः अरुणयेति विभक्त्यैव
कारकत्वेनावगतिः तत्र पूर्वाधिकरणेनैवावगतम् । अतो द्रव्योपादानार्थत्वात् गुण-
जात्योरविवक्षैवेति पूर्वपक्षवादी मन्यते</b> । अस्यार्थः---कारकविभक्त्यनुपात्ते तद्विशेषणमात्र-
तयैव <q>‘शुक्लानां व्रीहीणां चरुं’</q> इति श्रुते गुणजाती इहोदाहरणम् । तत्र साक्षात्तयोः
क्रियाङ्गत्वेनाश्रवणात् विभक्त्यर्थवच्च द्रव्यविनियोगे (अ)भिन्नप्रातिपादिकबोध्यत्वेनापि विनियोज्य-
त्वाभावात् अनुवादोऽयम् नियोगसंस्पर्शाभावेन च नियमानुपपत्तिः । अतो द्रव्योपादा-
नार्थमेवेदं न गुणजात्युपादानार्थमिति । <b>अत्रोच्यते---सत्यं द्रव्योपादानार्थमिदम् ।
एतदेव हि द्रव्यं तद्रहितं न शक्यते तद्विशिष्टमुपादातुमिति गुणजात्योरपि द्रव्यव-
दुपादानसिद्धिः</b> । अस्यार्थः---भिन्नपदवाच्यतया तावत् द्रव्यं ताभ्यां विशेष्यते । तच्च विशिष्टं
2तत्क्रियाङ्गमिति तथाविधद्रव्यसाध्यो नियोगः तदन्यगुणोपादाने तथाविधद्रव्याभावादङ्ग-
विकलतया न नियोगस्सिध्यतीति तयोरप्युपादानं नियमेन कार्यमिति नियमार्थो विधिः ।</p>
<p><b>संस्कारे च तत्प्रधानत्वात् । संस्कारे पुनः को विशेषः ? अयं विशेषः अत्र ।
अधिकारशून्यो हि संस्कारविधिर्भवति संस्कार्यार्थत्वात्संस्कारस्य । नात्राधिकृतार्थं</b>
<note>(1) P. 1241</note> <note>(2) G. तद्यागाङ्ग</note>
﻿<pb n="r1015"/>
<b>कर्मावगम्यते । तस्मादविवक्षैवेति पूर्वाभ्यां विशेषः</b> । अस्यार्थः---यः खलु अधिकार-
नियोगविषयः सोऽधिकारनियोगसंस्पर्शादधिकारविधिना उपादीयते । तत्र न तावत्
संस्कारक्रिया साक्षाद्विधेर्विषयः, संस्कार्यार्थत्वात् संस्कारस्य । यस्य हि नियोगसिद्धिरेव
कार्यं स विषय इति विषयज्ञाः । तस्मादधिकारविषयत्वाभावान्नात्र अधिकृतपुरुषार्थता
संस्काराणाम् । तस्मान्नियोगासंस्पर्शादत्रापि नियमानुपपत्तेरनुवाद इति । <b>अत्रोच्यते
---सत्यमधिकारो नावगम्यते । अधिकृतद्रव्यार्थता तु प्रतीयते । ततः किम् ? इद्रं
ततो भवति । संस्कारविशिष्टं द्रव्यं अधिकारविषयविशेषणतयाऽवगम्यते । ततश्च
गुणवत् तदप्यधिकारविधिनोपादीयत इति तद्वदित्युच्यते</b> । अस्यार्थः---एवंविधद्रव्य-
साध्ययागसाधनत्वान्नियोगस्य नान्यदपि द्रव्यमुपादेयम् । तेन विना तथाविधद्रव्याभावेन
यागाभावान्न नियोगसिद्धिरिति दर्शितम् । यदिदमधिकारविषयानुप्रवेशात् पुथग्विषयत्वाभावेना-
भिन्ननियोगत्वादनुवादकत्वं व्रीहीनवहन्तीत्यादिविधीनां <b>तत् प्रदर्शितं एवं सत्यङ्गविधिरनुवाद
इति</b> ।</p>
<p><b>यजतिचोदना द्रव्यदेवताक्रियम्</b> । ननु असङ्गतमिदं पदार्थस्वरूपमात्रकथन-
मस्मिन् शास्‍त्रे, किमुताध्याये इत्याशङ्क्य सङ्गतिमाह---<b>के पुनस्तेऽधिकारविषया2</b> यदनु-
प्रवेशेन कारकं तद्विशेषणं, तत्संस्कारा अधिकारविध्यनुप्रवेशिनः । के पुनस्तेऽधिकारविधि-
<note>(1) P. 1241</note> <note>(2) G. विषयनियोगाः</note>
﻿<pb n="r1016"/>
विषयाः ? इति पूर्वोक्‍तेन प्रसङ्गतिरिति यावत् । <b>उत्तरं---यागादानहोमाः स्वर्गकामो
यजेत, आयुष्कामः सुवर्णं दद्यात् सौभाग्यकामो जुहुयात् इत्येवमादयः । एतच्चोप-
लक्षणमात्रम् । अन्येऽपि ये कामश्रुतिसंयुक्ताः उपवासव्रतादयः तपश्च । कः पुनः
स्वत्वत्यागात्मकत्वे सति यागदानहोमानां परस्परं विशेषः इत्याशङ्कानिवृत्त्यर्थं स्वरूपवर्णन-
मित्युक्तम्</b> । अस्यार्थः---यागोऽपि द्रव्यत्यागात्मकः होमदाने अपि । को विशेषः
एतेषामित्याशङ्का भवति । तां निवर्तयितुं सूत्रकारेण <b>स्वरूपं वर्ण्यते</b> । <b>तेन सूत्रत्रयेण
तदुक्तमिति । देवतोद्देशेन द्रव्यत्यागो यागः । स एवासेचनाधिको होमः</b> । परस्वत्वा-
पादनात्मकस्त्याग एव दानमिति । एतदुक्‍तं भवति । शब्दार्थतायां 1विशेषोऽस्ति ।
उपाधिविशेषवशेन शब्दप्रवृत्तेः । त्यागात्मकत्वे तु न कश्चिद्विशेष इति । कथं पुनरेवं-
विधेऽर्थे यागशब्दस्य व्युत्पत्तिः ? वाच्यभूतं प्रतीत्य संबन्धिनमर्थं(च) अवधार्य तत्र
शब्दस्य शक्त्यध्यवसानम् । न चायमर्थः प्रमाणान्तरसमधिगमनीयः । देवताभावस्य
प्रमाणान्तरेणावगन्तुमशक्यत्वात् तथेदमपि वाच्यम् ।</p>
<p>का पुनरियं देवता नाम ? तथोद्देशोऽपि किमात्मकः तथात्यागोऽपि किंरूप इति ।
अत्रोच्यते---आग्नेयादिचोदनावसितदेवताभावान् अग्न्यादीनुद्दिश्य यदा पुरोडाशादिकं
कश्चित्त्यजति तदा बालान् <b>वृद्धास्तत्रैवमाहुः</b>---अग्न्यादीनयं यजत इति । यदा स
एव स्वद्रव्यत्यागमात्रं करोति तदा यजति शब्दं न प्रयुञ्जते । तेनान्वयव्यतिरेकाभ्यां
देवतोद्देशेन द्रव्यत्यागो याग इति यज्यर्थे व्युत्पत्तिः बालानामनयैव दिशा ।
<note>(1) G. तायामविशेषो नास्ति</note>
﻿<pb n="r1017"/>
तेऽपि वृद्धाः बालदशायां व्युत्पद्यन्त इत्यनादितया वृद्धव्यवहारस्य न किञ्चिद्‌दुष्यति । ननु
कथं देवतार्थे व्युत्पत्तिः ? उच्यते । आग्नेयादिहविषि सूक्‍ते च चोदिते यदि कश्चिदग्नि-
मुद्दिश्य त्यजति अग्निगुणवचनं स्तोत्रं शस्‍त्रं वा प्रयुङ‍क्‌ते तत्रैवं लौकिकाः प्राहुः---अग्निरत्र
देवतेति । तत्र बालाः परिभावयन्ति यमुद्दिश्य हविस्त्यज्यते यः स्तृयते, प्रशस्यते वा
सा देवतेति । अत्रापि वृद्धव्यवहारपरम्परानादित्वाश्रयणेन न कश्चिद्दोषः । तथैव
व्युत्पन्नाः सास्य देवता इत्यधिकारविहितप्रत्ययान्तशब्दश्रवणेन वेदेऽपि देवताभावं प्रतिपद्यन्ते
या च तत्र देवतात्वेन चोद्यते तत्रैव तां देवतामाहुः नान्यामुद्दिश्यान्यस्मिन् हविषि त्यज्य-
मानेऽपि इति लौकिकव्यवहारानुसारेण चोदितत्वमपि देवताया एवेत्यध्यवस्यन्ति । न चैवं
वाच्यं वेदादेव देवतार्थं प्रतिपद्य व्यवहरमाणेषु व्युत्पत्तिरिति वृद्धव्यवहारपूर्वको देवतार्थप्रत्ययो
न स्यादिति । यतः पूर्वेषामपि व्युत्पत्तौ वृद्धव्यवहार एव हेतुः । तत्पुरस्सरा तु वेदार्थ1-
प्रतीतिः । तत्पूर्वकश्च व्यवहार इति तत्पूर्विका अपरस्य अपरस्यापि व्युत्पत्तिरिति । उद्देशश्च
संप्रदानकारकस्यैव स्वशब्देनाभिधानम् यथा <q>‘अग्नय’</q> इति । त्यागोऽपि स्वामिनः औदा-
सीन्यसङ्कल्पः लौकिकत्वाच्च स्वत्वस्य । यत्रैवं स्वामिनः सङ्कल्पो भवति <q>‘ममैतन्न’</q> इति
तत्रैव तस्य स्वमिदमस्य स्वामित्वं न भवतीति लौकिकव्यवहारात् सङ्कल्पमात्रादेव स्वत्वनिवृत्ति-
रित्यनवद्यम् । तदेवं यागे व्युत्पत्तिसंभवात् होमशब्देऽपि व्युत्पत्तेरुपपत्तिः । यतो यजति-
चोदनाचोदित एव यत्र विशेषदेशाधारद्रव्यप्रक्षेपोषाधिको होमः शब्दप्रयोगादवगन्तुं शक्यते
एव प्रक्षेपोपहितो होम इति ।</p>
<p>ननु किमर्थमुक्तं परस्वत्वापादनात्मकं इति दानविशेषणम् । उच्यते---न
त्यागमात्रं दानं अपि तु संप्रदानकारकीभूतपुरुषस्वीकारोऽपि । स चैवंविधो न
केवलत्यक्‍तृपुरुषमात्रेण संपाद्यः । अपि तु स्वीकर्त्रापि । न हि स्वीकारिणं विना
स्वीकरणं भवति । तेन त्यागः परस्वीकरणरूपनिर्वृत्तये स्वीकर्तारमपेक्षते । अन्यथा
हि त्यागमात्रमेव स्यात् । न चैवं प्राक्‌स्वामिना त्यक्‍ते यदि समकालमग्रतः2 त्यक्‍तुरेव
कश्चित्स्वीकरोति3 तदा तदीयमेव तत्स्यात् । मैवमाशङ्कितव्यम् । अवोचामैवेदं लौकिकं
<note>(1) G. देवतार्थ</note> <note>(2) R. कालमग्रतः</note> <note>(3) R. स्वीकारोऽस्ति</note>
﻿<pb n="r1018"/>
स्वत्वमिति । तत्र यत्स्वत्वापत्तिपरतया स्वामी त्यजति तस्य स्वीकरणे तदीयमेव स्यात्
नान्यस्येति लौकिकव्यवहारः । ननु यत्स्वत्वापत्तिपरतया स्वामी त्यजति स यदि न स्वीकरोति
तदाऽपि त्यक्‍तुर्दानात् फलं स्यात् त्यागमात्रस्य तद्व‍यापारत्वात तस्य च तेन कृतत्वात् इति ।
केयं मन्दता भवतः ? उक्तमस्माभिर्न त्यागमात्रं दानमिति । किन्तु स्वीकरणरूपमपि ।
यथाचोदितानुष्ठाने च फलं चोदितार्थस्य । चोदितार्थश्च यमुद्दिश्य त्यागः तत्स्वीकरणमपीति
प्रतिपत्तव्यम् । चोदितं यथा भावि तथा यतितव्यम् । तत्र कश्चित् प्रसिजिघृक्षुः त्यागमात्रे-
णैव स्वीकरोति । कश्चित् प्रार्थनादिभिः इति संप्रदानस्वीकरणरूपापत्तये समाश्रयणीयः ।
स्वीकर्ता च तदानीं ऋत्विक्‌स्थानीय इति कृतमतिबहुना ।</p>
<p><b>विधेः कर्मापवर्गित्वात्</b> । अत्र भाष्यं विनियोगमेव चिन्तयतीत्यसङ्गतिमाशङ्कते
---<b>कः पुनरुपादानलक्षणेऽस्य संबन्धः ? एष संबन्धः किमुपात्तस्यातिथ्यार्थं धारण-
मात्रं द्वाभ्यां</b> उपसदग्नीषोमाभ्यां <b>प्रयुज्यते, उत निरिष्टकस्य पुनरुपादानम्, उत
पृथगेवोपादानं धर्ममात्रातिदेशकमिदे वचनम्, उत्त साधारणमेव उपादानमिति</b> ।
इदमेव चिन्तयितुकामः भाष्यकारः कारणसन्देहं कृतवानित्यभिप्रायः । अत्र पूर्वपक्षोत्थान-
बीजं यावन्ति पदानि श्रूयन्ते तावतामेव तावदन्वयो वाच्यः नाश्रुतपदापेक्षयापि । तत्र
यदातिथ्यायामित्यत्र यच्छब्दः श्रूयते । स च पूर्ववृत्तसंबन्ध्यन्तरसव्यपेक्षः । आतिथ्या
चात्र समभिव्याह्रियते । तेनातिथ्यापेक्ष एवासौ वर्णनीयः । तेनैष संबन्धो भवति यदा-
तिथ्यासंबन्धिबर्हिरिति । तत्र यद्यातिथ्योपात्ततयैव तत्संबन्धित्वं तदा प्रथमः पक्षः । अथ
व्यापृततया तदा द्वितीयः । अत्र राद्धान्तमाह---<b>अन्यशेषस्य</b> तावन्मुख्यस्य <b>अन्यत्र</b>
﻿<pb n="r1019"/>
<b>विनियोगो नास्ति । प्रतिपत्तिविरोधात् यथाऽन्यत्र व्यापृतस्यान्यत्र व्यापारः वस्तुविरोधात्
इत्युक्‍तं</b> सोमलिप्ताधिकरणे । <b>विनियोगानुसारी चोपादानमितीदमप्युक्तम्</b> ।
आमिक्षाधिकरणे । <b>तस्माद्वि</b>विनियुक्तत्वात् आतिथ्यायामिति <b>आतिथ्योपात्तस्य अग्नीषो-
मोपसद्भयां धारणमात्रं प्रयुज्यत इति न घटते । निरिष्टकोपदेशश्च शिष्टाचार-
विरोधान्न भवति न हि</b> निरिष्टकेन शिष्टा यागमाचरन्ति । <b>लक्षणाश्रयणाच्च</b> प्रयोगान्ते
आतिथ्यासंबन्धस्याभावात् सम्बन्धे तेनासंबन्धिरूपता <b>लक्षणीयेति लक्षणैवेयमिति
नोपपद्यते । एवं धर्मातिदेशोऽपि लक्षणाभयादेव</b> बर्हिर्धर्मा लक्षणीया इति <b>त्यज्यते ।
तस्मात् साधारणावगतिरेव श्रुत्योपपन्ना भवति</b> । तस्मात् <b>साधारणमेवोपादानमिति
सिद्धम्</b> । लवनसंबन्धापेक्षश्च यच्छब्दो द्रष्टव्यः । लवनपूर्वकत्वाद्बर्हिषः । यदिदं
बर्हिर्लूयते तदातिथ्यायाः, तदुपसदां तदग्नीषोमीयस्येत्यविरोधाद्वर्णनीयम् ।</p>
<trailer>इति श्रीशालिकनाथमिश्रविरचितायां
ऋजुविमलायां पञ्चिकायां
चतुर्थाध्यायस्य
द्वितीयः पादः</trailer>
﻿<pb n="r1020"/>
</section>
<section>
<head>ऋजुविमलायां</head>
</section>
<section>
<head>चतुर्थाध्यायस्य तृतीयः पादः</head>
<p><b>द्रव्यसंस्कारकर्मसु</b> । ननु च भाष्यकारः फलविध्यर्थवादचिन्तां करोति सा
चासङ्गता पुनरुक्ता च, अर्थवादाधिकरणेन स्तुत्यर्थताया उक्तत्वादिति शङ्कायां निराकरणमाह
---उक्तमध्यायादौ <b>सर्वत्र नियोगव्यापारश्चिन्त्यत इति । इहेदानीं फलसंबन्धितया
पुरुषस्य विधिव्यापारस्संभवति नेति चिन्त्यते</b> । विधिव्यापारनिबन्धनं फलविधित्व(पक्ष)
माशङ्क्यानुवादकत्वमुच्यत इति नासङ्गतिः । पुनरुक्ततापि नास्ति । स्थिते <b>पुरुषफल-
संबन्धासंभवे</b>ऽस्मिन्नधिकरणे <b>कथं प्रामाण्यसंभव इति प्रमाणलक्षणेऽ</b>र्थवादाधिकरणे
<b>चिन्तितम्</b> । तेनैतत्पूर्वकोऽसौ विचार इति यावत् । तथा <b>योऽपि तत्र</b> प्रमाणलक्षणे
औदुम्बराधिकरणे <b>पूर्वपक्षः असावपि क्रियाकारकसंबन्धोऽवगम्यमानः</b> फलसिद्धिक्रियाया
औदुम्बरयूपकारकत्वस्य च साध्यसाधनलक्षणस्संबन्धोऽवगम्यमानः <b>कथं क्रियान्तरविषयं नियोगं
प्रतिपादयति</b> । उदुम्बरेण यूपः कर्तव्य इति यूपकारकविषयं नियोगं <b>कथं प्रतिपादयति</b>
स्वयं विहितत्वाभावात् विधेयत्वाभ्युपगमे च 2विधेयान्तरानुप्रवेशात् । न हि विधेयद्वयस्यैक-
<note>(1) P. 1244</note> <note>(2) G. विधाना</note>
﻿<pb n="r1021"/>
वाक्यत्वं संभवति । एकवाक्यता चावगम्यते । न चावगम्यमाना त्यक्‍तुं युक्ता । तस्मात्
प्रमाणान्तरमपेक्षणीयम् । नचैतदस्ति इत्यप्रामाण्यं स्यादिति । <b>अस्यार्थस्य निराकरणा-
योक्तम्</b> । तेन फलाङ्गीकरणेनान्यच्चिन्तितमिति न पुनरुक्तता । पूर्वपक्षश्च 1सिद्धान्तोपो-
द्धाततया चिन्त्यत इति मत्वा निराकार्यनिराकरणाय पूर्वपक्ष इत्युक्‍तम् । <b>इह तु स्वविषयो
नियोगो न संवतीति चिन्ता । कथं ? यस्येत्येवमादीनामधिकारिविशेषणतयाऽसंभवात्2</b> ।
अस्यार्थः---इहापापश्लोकश्रवणादीनां पर्णमयजुह्वादीनां च साध्यसाधनसंबन्ध एवनास्तीति
प्रतिपाद्यते यस्मात् <q>‘यस्य पर्णमयी जुहूर्भवति न स पापं श्लोकं शृणोति’</q> इति अपापश्लोकश्रवण-
मधिकारिविशेषणतया न श्रूयते । तेनात्र फलापह्नव एवाधिकरणार्थः । तेनौदुम्बराधि-
करणेनापि न पुनरुक्तता । <b>कथमसंभवः ?</b> अयमाशयोऽत्र पूर्वपक्षवादिनः पृच्छतः
---एवं विधाद्वाक्याल्लोके साध्यसाधनभावोऽवगम्यते । तद्वद्वेदेप्यवगतिः 3अवगम्यते चेत्
4स्ववाक्यकार्य एव फलवत्त्वात् स्वातन्त्र्यमेव स्यात् । न च साध्यसाधनभावोऽधिकारि-
विशेषणत्वमन्तरेण संभवतीत्यौपादानिकोऽधिकारिविशेषणभावः प्रतीयते । उत्तरं-<b>तत्संबन्धस्य
नियोगस्यानुपपत्तेः</b> इति । तेनैवाशयेन पृच्छति---<b>किमिति</b> । उत्तरं---<b>सिद्धवदुप-
देशादिति । यथा देवदत्तः ओदनं पचतीति पुरुषोपलक्षणं प्रतीयते</b> ओदनपाकः ।
<b>न पुनः पुरुषेणोदनः पक्तव्य इति</b> साध्यभूतः ओदनपाको न प्रतीयत इत्यर्थः ।
तथेहाप्यपापश्लोकश्रवणमपि वर्तमानापदेशात् । उपसंहारव्याजेन पूर्वपक्षं निराकरोति-
<b>तस्मान्नायं शब्दार्थो यस्य पर्णमयी जुहूर्भवति न स पापं श्लोकं शृणोतीति । प्रत्ययान्तरा</b>-
<note>(1) G. सिद्धान्तोत्पन्नः केन</note> <note>(2) G. विशेषणतयोः सं</note> <note>(3) G. अवगते च</note> 
<note>(4) R. स्ववाक्य एव</note>
﻿<pb n="r1022"/>
<b>गम्यत्वादस्यार्थस्य</b> । अनेन लोकवैषम्यमाह । लोकेऽपि यदेवंविधात् वाक्यात् साध्यसाधन-
भावाध्यवसानं तत् <b>तथाविधस्य वाक्यस्य प्रमाणान्तरेण</b> तत्परत्वस्य <b>निश्चितत्वात्</b> । <b>न च</b>
वेदवाक्येतात्पर्यमन्यतोऽवगन्तुं शक्यते तदाह---<b>न च तत्प्रत्ययान्तरं</b> तात्पर्यावधारणकारण-
मस्ति इति प्रथम एवाध्याये अर्थवादाधिकरणे योऽर्थ उक्तः स्तुतिरूपः स एव न्याय्य इति
स्थितं <b>एवं भूतानामा</b>पातमात्रेण लौकिकवाक्यसामान्यतो दर्शनेन फलमिव समर्पयतां आलोच्य-
माने निमित्तशून्याना<b>मर्थवादत्वमिति</b> ।</p>
<p><b>नैमित्तिके विकारत्वात्</b> । अत्र भाष्ये ‘गोदोहनेन पशुकामस्य प्रणयेदित्येवमादीनां
वाक्यानां क्रत्वर्थपुरुषार्थात्मकार्थद्वयप्रतिपादकतया पूर्वपक्षितम् । तदाक्षिपति---<b>कथं पुनरत्र
द्व‍यर्थं वाक्यमुपन्यस्यत इति</b> । अस्यार्थः---नेदमेकं वाक्यमनेकार्थं युक्‍तं यस्मात पदानां
संभूयकारिता वृद्धव्यवहारावगता । त्रिपदं चेदं वाक्यम् । तत्र न पशुकामपदपरित्यागेन
अर्थश्शक्यते प्रत्येतुम् । तत्स्वीकारे च पुरुषार्थत्वमेव न क्रत्वर्थत्वमिति । अथोच्येत
अगृह्यमाणाविशेषतयाऽर्थद्वयमिति । तन्न । पशुकामपदप्रयोगेण विशेषग्रहणात् । यत्रापि
च 2पदान्तराविरोधात् विशेषो न गृह्यते तत्राप्येकार्थतैव वाक्यस्य । विशेषग्रहणं तु
प्रकरणादिभिः । तदिदमाह---<b>यत्रापीत्यादि</b> । अथोच्येत किमिति वाक्यस्यैव द्व‍यर्थता
<note>(1) P. 1248</note> <note>(2) G. पदान्तरानुरोधात्</note>
﻿<pb n="r1023"/>
न संभवति तत्राह---<b>द्व‍यर्थता1चाभिधानस्य प्रमाणलक्षण एव निराकृता</b> । वाजपेयाधि-
करणे विध्यनुवादज्ञाताज्ञातत्वाश्रवणात् । एकदा चैकत्र तदसंभवात् । इहापि प्रणयन-
संबन्धो विधेयः क्रत्वर्थपक्षे; पुरुषार्थपक्षे(त्वे)त्वनुवाद इति । <b>तस्मादसंभवत्पूर्वपक्षमेवेदम-
धिकरणं प्रतिभाति</b> । अत्रोच्यते---<b>एवमेवैतत् एकार्थत्वमेव अन्विताभिधाने</b> । विनि-
योगावस्थायां 2पुरुषार्थत्वमेव, न क्रत्वर्थत्वमित्यर्थः । <b>प्रयोजनद्वयं त्वत्र संभवतीति
क्रत्वर्थतामपि पूर्वपक्षवादी मन्यते</b> । अस्यार्थः---एकस्यापि विनियोगस्य प्रयोजनद्वयं
क्रत्वर्थपुरुषार्थात्मकं संभवतीति क्रत्वर्थताप्युक्ता । कस्मात् पुनः प्रयोजनद्वयसंभव इत्यत्राह
---<b>संबन्धानुसारि चोपादानमित्युक्तम्</b> । चकारो हेतौ । यस्मात्संबन्धानुसार्युपादान-
मित्युक्तम् । अस्ति चात्र प्रणयनेनापि संबन्धः तेन क्रत्वर्थत्वे अपः प्रणयतीत्यादिना
प्रणयनादौ विहिते <q>‘चमसेनापः प्रणयति’</q> इत्यादिना विहिते तत्साधने क्रत्वर्थसाधनो-
पादानावस्थायां गोदोहनमेवोपादेयमित्यवगम्यते । अन्यस्य संबन्धानवगमात् । अन्यपरेऽपि
वाक्ये संबन्धावगतिरस्तीत्येतावता तदनुसार्युपादानवशात् एकत्वादेरिव क्रत्वङ्गतया विनियुक्त-
प्रणयनस्थतावगतेः3 इति । <b>ननु विनियोगानुसार्युपादा</b>नमित्युक्तम् आभिक्षाधिकरणे न
<b>संबन्धानुसारि । नैवम्</b>, विनियोगो हि यस्मात् <b>संबन्धहेतुतयोक्तः न पुनर्विनियोग-</b>
<note>(1) G. द्व‍यर्थतालक्षणस्य</note> <note>(2) G. पुरुषार्थमेवकाम्यमित्यर्थः</note> <note>(3) स्थतापत्तेः</note>
﻿<pb n="r1024"/>
तैवाश्रीयते1 यस्मात् संबन्धानुसार्युपादानमित्युक्तम् । तस्मात् कार्यद्वयं क्रतुपुरु-
षार्थौ गोदोहनादेः <b>उपादापकं</b> उपादानहेतुः <b>संबन्धद्वयस्य</b> क्रतुपुरुषार्थाभ्यां
<b>सहावगमात्</b> । यस्मात् <b>क्रियासंबन्धत्यागेन द्रव्यादेःपुरुषार्थता</b> न2 प्रणयनकारणी-
भूतादेव गोदोहनात् फलसिद्धेः । <b>अत्राभिधीयते---नैतद्यक्‍तं यदुक्‍तं संबन्धमात्रानु-
सार्युपादानमिति । किन्तु शब्दोपपादितसंबन्धानुसार्युपादानम् । न संबन्धमात्रा-
नुसारी । शब्दाच्च पुरुषार्थतयैवान्वयोऽवगम्यते</b> । अस्यार्थः---तदेव विधिरुपादापयति
येन विना स्वयं न सिध्यति । तेन च विना न सिध्यति यत् तस्य साधनमवगतम् । साधना-
वगमश्च शब्दत एव नान्यतः । शब्दोऽपि च नियोगसंबन्धानपेक्षं संबन्धमात्रं नाभिधत्ते ।
तेन शब्दोपपादितसंबन्धानुसार्युपादानम् । यत्पुनरविनियुक्तमाधानाद्युपादीयते तद्विनियुक्ता-
ग्न्युपादानार्थंमेव । अत्रापि यदि विनियुक्तप्रणयनसिध्यर्थतयैवेपादानमाश्रीयते न तदा
नियमस्सिध्यति अन्येनापि तत्सिद्धेः संभवात् । अग्नीनां तु अलौकिकत्वादाधानमेवैक
उपायः । <b>ननु क्रिययाप्यन्वयोऽवगम्यत3 एव । सत्यं गम्यते पुरुषार्थौपयिकतया,</b>
न स्वार्थौपयिकतया । अत्राय भावः---गोदोहनप्रणयनसंबन्धो लोकत एवावगतः पशुकामं प्रति
विधीयते । न पुनस्स एव शब्देन ज्ञाप्यते येन विनियोगपर्यन्तोऽसौ संबन्धो भवेत् । तेन
शब्दावगतस्यापि लौकिकत्वात् तस्य च रूपस्य द्रव्यान्तरेष्वपि संभवात् न तदेव नियमेनो-
<note>(1) P. 1023</note> <note>(2) G. विनियोगत एवाभिधीयते</note> <note>(3) G. adds तत्राह</note>
<note>(4) G. अनुगम्यते</note>
﻿<pb n="r1025"/>
पादेयम् । <b>तस्मात्तदेव नियमेनोपपादकं2 यदर्थमन्वयावगमः</b> । पुरुषार्थ एवोपपादक3
इत्यर्थः । ननु भाष्यकारेणोक्‍तं शब्देनैव संबन्धद्वयं 4प्रतिपाद्यत इति अत्राह---<b>यत्पुनरुक्‍तं
भाष्यकारेण विशेषानवगमात् द्विष्ठं वाक्यं अलम्बुसानां यातेति तत् प्रकरणाद्यसम्भवे
अनिर्णयायैव । न पुनः शब्दात् द्वयमवगन्तुं शक्यते । इह तु विशेषावगमान्नानिर्णय
इत्यर्थः</b> । सत्यं पूर्वपक्षदशायामिदमुक्तं भाष्यकारेण तन्न सिद्धान्तदशायां भवेत् तत्र
विशेषानवगमादुभयार्थतावगतिः’ इत्यनेन भाष्येण प्रकरणादिभिर्विशेषानवगमात् तत्र,
लोके भवेदनिर्णयः5 अत उभयार्थावगतिरिति वर्णितम् । एतदुक्तं भवति---प्रकरणाद्यसंभवे
भवतु लोकेऽनिर्णय इति न पुनः शब्दात् द्वयमवगन्तुं शक्यमित्येवंपरं तत् । इह तु
कामिपदश्रवणात् निर्णय इत्यर्थस्तस्य भाष्यस्य । नन्विदमधिकरणं क्रत्वर्थं किञ्चिन्नास्तीति
कृत्वाचिन्तया प्रारब्ध; तत्र सामान्यविहितोपन्यासो नोपपद्यते तत्राह---<b><q>‘ननु न किञ्चिद्विहित-
मस्तीति’</q> परिचोद्य सामान्यतो विधानोपन्यासः सामसाध्यस्तुत्यपेक्षया नाभिवर्तपर-
तयेत्यदोषः</b> । अस्यार्थः---नेदं सामान्यविधानमुपन्यस्तं किन्तु स्तुतिस्वभावेन
सामसाध्यत्वेन किञ्चिदभिवर्तादिकं साम भविष्यतीत्येवंपरं तत् न पुनरभिवर्तस्वरूपमेव
विवक्षितम् ।</p>
<p><b>एकस्य तूभयत्वे</b> । ननु चात्र वाक्यद्वयमस्ति <q>‘दध्ना जुहोति’</q> इत्येकं क्रत्वर्थतया
दधिविधायकं; अपरं च <q>‘दध्‍नेन्द्रियकामस्य’</q> इति पुरुषार्थापादकं कथमिह पूर्ववत् केवल-
<note>(1) P. 1248</note> <note>(2) G. पादापक</note> <note>(3) पादापकः</note> <note>(4) G. द्वयमुपपद्यत</note>
<note>(5) भवेदिति निर्णयः</note>
﻿<pb n="r1026"/>
पुरुषार्थत्वशङ्का; तदाह---<b>कः पुनः पूर्वपक्षिण आशङ्काहेतुः इति । अयमस्त्याशङ्काहेतुः
यथा <q>‘अग्निहोत्रं जुहोति’</q> <q>‘अग्निहोत्रं जुहुयात् स्वर्गकामः’</q> इति च न पृथक् प्रयो-
क्‍तृत्वमस्ति स्वर्गकामपदान्वयेऽपि होमान्वयावगतेः एवमत्रापि इन्द्रियकामसंयोगेऽपि
दधिहोमावगतेः पुरुषार्थस्य प्रयोक्‍तृत्वं मन्यते पूर्ववादी</b> । <b>अस्यार्थः</b>---अग्निहोत्रं
जुहुयात् स्वर्गकाम इत्यस्य विधेः यद्यप्यधिकारिपदश्रवणेन उत्पत्तिनियोगाद्भेदः तथापि
होमार्थान्वितत्वात् अस्योत्पत्तिवाक्यसन्निहितहोमान्वयावगमात् तस्य च होमस्याभेदात् अधिकार-
विधिना च तत्प्रयुक्तौ उत्पत्तिनियोगस्यापि सिद्धेः न पृथक् प्रयोक्‍तृत्वम् । तेनाधिकारा-
पेक्षितोत्पत्तिनियोगतया तदनुप्रवेशित्वं तथेहापीन्द्रियकामान्वयेऽपि दधिसाध्यहोमसंबन्धात्
तत्प्रयोज्यत्वात् तदनुप्रवेशितैव न्याय्या । न पुनः प्रयोक्त्रन्तरे क्रतुसंबन्धिनि अनुप्रवेश इति ।
<b>एवं प्राप्तेऽभिधीयते</b>---नैतद्‍युक्तम् <b>क्रतोरप्यत्र प्रयोक्‍तृत्वमवसीयते क्रतुरपि हि साधि-
कारः</b> । अस्यार्थः---<q>‘दध्‍ना जुहोति’</q> इति प्रकृतहोमानुप्रवेशात् तस्य च साधिकारत्वात्
तत्प्रयुक्त्यैव प्रयुक्तिसिद्धेः न प्रयुक्त्यन्तराकाङ्क्षाऽस्तीति न पुरुषार्थानुप्रवेशित्वम् । किञ्च
<b>गुणफलसंबन्धः आश्रये होमे यत् दध्यादेरैदमर्ध्यं तन्नापेक्षितम्</b> । अनपेक्षितं च तत् न
संबध्यते इति नेन्द्रियकामाधिकारानुप्रवेशित्वम् । क्रतुनियोगस्तु क्रत्वैदमर्थ्यमपेक्षत
<note>(1) P. 1250</note>
﻿<pb n="r1027"/> 
इति युक्ता तदधिकारानुप्रवेशिता । <b>तस्मात् <q>‘दध्‍ना जुहोति’</q> इति क्रत्वर्थ एवायं विनियोगः ।
दध्‍नेन्द्रियकामस्येत्येव पुरुषार्थः । यदुक्तं <q>‘अग्निहोत्रं जुहोति’</q> <q>‘अग्निहोत्रं जुहुयात्
स्वर्गकामः’</q> इत्येकः प्रयोक्तेति---युक्तमधिकारान्तराश्रवणात्</b> । <b>इह तु अधिकारद्वयं नित्यं
नैमित्तिकं चास्तीति युक्तो विशेषः</b> ।</p>
<p><b>द्रव्याणां तु क्रियार्थानाम्</b> । कथमत्र प्रकरणाधीतस्यापि व्रतस्य पुरुषार्थतां
पूर्वपक्षवादी मन्यते इत्याशङ्क्याह---<b>इह तु प्राणधारणार्थत्वाद्व्रतस्य पुरुषार्थतां मन्यते
पूर्वपक्षवादी । नियमस्यैव प्राङ्मुखोऽन्नानि भुञ्जीतेतिवत् प्रतिग्रहादिनियमवच्च</b> ।
अस्यार्थः---प्राणधारणार्थत्वाद्व्रतस्य पुरुषार्थतां मन्यते पूर्वपक्षवादी नियमेन(यस्य)
तदर्थिनस्तत्प्रवृत्तिसंभवात् । तत्र प्रवृत्तस्यैवाधिकारावगमात् । नाधिकारान्तरानुप्रवेशो-
न्याय्यः । यथा भोजनप्रवृत्तस्याधिकारिणो लब्धेः प्राङ्मुखतानियमो नाधिकारान्तरमनु-
प्रविशति---<b>प्रतिग्रहादिनियमवच्च</b> यथा प्रतिग्रहादिनियमः अर्जनाय प्रवृत्तस्याधिकारिणो
लब्धेः नाधिकारान्तरमनुप्रविशति व्रतनियमोऽपि तद्वत् पुरुषार्थ एवेति । ननु चैवं सति
प्रकरणं बाध्येत । नैष दोषः । सामर्थ्याद्धि प्रकरणं दुर्बलमेव । व्रतसामर्थ्यालोचनया
<note>(1) P. 1251</note>
﻿<pb n="r1028"/>
तत्प्रवृत्तस्य क्षीरादिनियमः प्रतिभाति । प्रकरणपर्यालोचनया च क्रत्वङ्गता तस्य । तत्र
प्रकरणतात् सामर्थ्यं लिङ्गरूपं बलीय इति तृतीये दर्शितम् । <b>अत्रोच्यते---नायं नियम-
नियोगोऽधिकारकल्पनां सहते । सन्निहितश्च क्रत्वधिकारः । साक्षाच्छ्रताधिकार-
सन्निधौ यदश्रूयमाणधिकारं तत्तदर्थमेवाभिधानेन प्रतिभाति । तादर्थ्येनैव च नियमस्य
नियोज्यसंबन्धलाभान्नाधिकारान्तरापेक्षाऽस्ति</b> येनार्थादधिकारः कल्प्यते । तस्मान्नियम-
नियोगोऽयं क्रत्वधिकारानुप्रवेशितयैव न्याय्यः । <b>यदुक्तं प्रतिग्रहादिनियमवद्भवितुमर्हतीति । 
युक्तं तत्राधिकाराश्रवणात्</b> । न तत्र सन्निहितोऽधिकारः श्रूयत इत्यर्थः । उपादातुः
आर्जयितुः आर्जनाय प्रवृत्तस्याधिकारकल्पनेति । <b>इह पुनस्तद्विपरीतं</b> साक्षात्सन्निहिता-
<b>धिकारश्रवणादिति दर्शितमादौ । अतः क्रतुप्रयोज्य एव द्रव्यनियम इति
स्थितम्</b> । नन्वेतदयुक्‍तमुक्‍तं यजिप्रयुक्‍ततापक्षप्रसङ्गादित्याह---<b>क्रत्वधिकारप्रयोज्यमित्युक्तं
भवतीति</b> ।</p>
<p><b>चोदनायां फलाश्रुतेः</b> । ननु विश्वजिदुदाहरणमत्रायुक्‍तम् । <b>षष्ठे सत्रागोरणवतो-</b>
<note>(1) P. 1252</note>
﻿<pb n="r1029"/>
ऽधिकारस्य स्थापितत्वात् तत्राह---<b>इहाधिकारशून्या विधय उदाहरणम्</b> । अयमाशयः
---यदधिकारशून्यं तदिहोदाहरणम् । तत्र सन्तमप्यधिकारं असन्तमिव कृत्वा न्यायश्चिन्त्यत
इति । <b>किं तेषामधिकारकल्पना उत तावत्येव पर्यवसानमिति संशयः । ननु सफलं
अफलमित्यत्र सन्देहो भाष्ये श्रूयते । उच्यते---अधिकारादृते फलं नास्तीति स्वर्ग-
कामाधिकरणे1 तस्मात्सिद्धोऽधिकार इति वदता प्रदर्शितम् । अन्यथा हि सिद्धं
स्वर्गस्य प्राधान्यमित्युपसंहारः स्यात् । तस्मात् साधिकारनिरधिकारचिन्तैवेयम्</b> ।
अस्यार्थः---फलसन्देहो भाष्यकारीयोऽधिकारनिबन्धनफलम् । न पुनः फलतयैव, नियोगस्य
वाक्यार्थत्वात् तस्य च फलानपेक्षत्वात् । नियोज्यं नियोगोऽपेक्षते न फलम् । कामिनस्तु
नियोगश्रवणात् फलमाक्षिप्यत इति षष्ठे दर्शितम् । एतच्च भाष्यकारेणापि दर्शितम् स्वर्गस्य
प्राधान्यं साधयित्वा तस्मात् सिद्धोऽधिकार इत्युपसंहारात् । यदा ह्यधिकारापेक्षमेव फलं
स्यात् तदा कारणभूतं तदेव पूर्वमपि साधयितव्यम् तत्फलभूतं स्वर्गस्य प्राधान्यं साक्षादुक्तमिति
युज्येतोपसंहारः । तन्निरपेक्षत्वे तु सिद्धं स्वर्गस्य प्राधान्यमित्युपसंह्रियेत । <b>किं ताव-
त्प्राप्तम् ? यावद्वचनं वचनमिति कर्तव्यतापर्यवसाय्येव नियोगो नाधिकारपर्यन्तो
भवितुमर्हति</b> । पूर्वपक्षमाक्षिपति---<b>ननु च नियोग एवाधिकारादृते न निर्वर्त्यते</b> ।
<note>(1) G. adds स्वर्गकामाधिकारे वक्ष्यामः</note>
﻿<pb n="r1030"/>
यावद्धि कश्चित् ममेदं कार्यमिति न प्रतिपद्यते तावत् नानुतिष्ठेत् । अनुष्ठानाभावे च
नियोगो <b>न निष्पद्यते</b> । समादधाति---<b>केन वोक्तमधिकारादृते नियोगो न निष्पद्यत इति</b> ।
यदि न निष्पद्यते कामं मा निष्पादि । <b>अधिकृतस्य नियोगः</b> योऽधिक्रियते भवतु
तस्य नियोगः <b>न पुनर्नियोगोऽ</b>स्तीत्येतावता <b>अधिकारो</b> वचनमन्तरेण भवति । <b>ननु चाधि-
कारादृतेऽननुष्ठेयत्वात् नियोगावगतिर्बाध्येत</b> । तवायमभिप्रायः । कार्यरूपो विध्यर्थः
सोऽधिकारिणं विनाऽनुष्ठीयमानः 1कार्यरूपो न भवतीत्यवगतार्थशून्यतयाऽवगतेः बाधः स्यात् ।
अतोऽवगतिसिध्यर्थमधिकारिणं कल्पयिष्याम इति । उत्तरं---<b>नावगतेः कश्चिद्बाधः अनधि-
कृतास्तु न कुर्वते किमायातमबगतेः</b> । अस्यार्थः---अवगतावेव लोके शब्दा व्युत्पन्नाः
तैरर्थावगतिर्भूतैव । तेन व्युत्पत्तिबाधस्तावन्नास्ति । किन्तु अवगतिः काचित त्यक्‍तार्था
भवति काचिन्नेति । किमत्र क्रियताम् । नह्यवगतिरर्थवतीति राजाज्ञा । विचार्यमाणा
चेदर्थशून्या भवति भवतु । 2अप्रामाण्यं स्यादिति चेत् अस्तु । <b>तदुक्तं भाष्यकारेण
---क्षेम्योऽयं पन्थाः गच्छतु भवानिति</b> । यथेदं मिथ्या तथेदमपि भवतीत्यर्थः ।
<b>तस्मान्नात्र कस्यचिदधिकारं पश्यामः</b> । ननु लोकव्युत्पत्त्यपेक्षया वेदे शब्दादर्थावगतिः
लोके चाध्याहारेणाप्यवगतिरस्ति <q>‘द्वारं’</q> <q>‘पुरं’</q> इत्यादिषु । तस्मादत्राप्यधिकारमध्याहरिष्यामः
इति अत्राह---<b>अध्याह्रियमाणे चाधिकारे कस्याधिकारोऽध्याह्रियते यस्मान्न नियोगा-</b>
<note>(1) कार्यत्वशून्योभवति</note> <note>(2) अप्रमाणं</note>
﻿<pb n="r1031"/>
<b>द्विशेषाक्षेपः</b> । किञ्च अपरिपूर्णे वाक्ये लोकेऽध्याहारो दृष्टः अपरिपूर्णं च तदुच्यते
यदन्वितमर्थं न शक्नोति वदितुम् । अध्याहारे च अन्विताभिधानव्युत्पत्त्यनुपपत्तिरेव1
कारणम् । अनध्याहृतेऽन्विताभिधानानुपपत्तेः । <b>अत्र चापरिपूर्णमिति न नः प्रमाणमस्ति</b> ।
यतः द्वयोर्द्वयोरन्विताभिधानम् । इह तु विषयाभिधानेन तदुपपत्तेरपरिपूर्णता <b>नास्त्येव</b>
यथा <b><q>‘पटो भवति’</q> इत्येतावन्मात्रोच्चारणे वाक्यं</b> परिपूर्णम् । यदा तु तत्रैव रक्तपद-
मुच्चार्यते तदा <b>रक्तः पटो भवतीत्यपि भवति</b> न पुनः द्विपदं न वाक्यम् । <b>तस्मात्
पदान्तरश्रवणनिबन्धन एव वाक्येषु</b> पदद्वयमात्रेणोपपन्नेषु <b>अर्थान्तरावगमः</b> तेन
यत्राधिकारिपदं श्रूयते भवतु तत्राधिकार्यवगमः । न पुनस्तदभावे अपरिपूर्णतेति तदाह
---<b>न पुनः अश्रूयमाण एवार्थान्तरकल्पनाप्रमाणमस्ति</b> । यदि पदद्वयेनान्विताभिधा-
नोपपत्तेः परिपूर्णताऽस्ति <b>कथं तर्हि <q>‘वसन्ताय कपिञ्जलानालभते’</q> ग्रीष्माय कलविङ्कान्</b>
इत्यत्रालमत्यनुषङ्गः ग्रीष्माय कलविङ्कानित्यत्र पदद्वयेनान्विताभिधानोपपत्तेः । विभक्त्यर्थस्य
चावगम्यमानतया कर्मत्वाश्रवणेनाप्युपपत्तेः । अत्रोत्तरं---<b>अगृह्यमाणविशेषत्वादिति
तत्रोक्तम्</b> । सर्वत्र पदद्वयस्य विद्यमानत्वात् वसन्ताय कपिञ्‍जलान् ग्रीष्माय कलविङ्कान्
वर्षाभ्यस्तित्तरीन् इति । तेन सर्वेषां पदान्तराश्रवणोत्थाप्याकाङ्क्षावत्त्वात् संबन्धयोग्यत्वाच्चार्थस्य
[अ]सजातीयपदव्यवधानाभावाच्च सर्वैस्संबन्धः । <b>लोके तर्हि कथं द्वारं इति पदद्वयश्रवणे</b>
<note>(1) G. व्युत्पत्ति</note>
﻿<pb n="r1032"/>
सत्यध्याहारः । उत्तरं---<b>युक्‍तं कारकाणां क्रियापेक्षत्वात्</b> कारकपदानां क्रियापदे-
ऽश्रूयमाणेऽपरिपूर्णत्वात् भवत्यध्याहारः । <b>न पुनर्नियोगोऽधिकारमपेक्षत इत्युक्‍तम्</b> ।
तेन विनापि विषयेण सहान्विताभिधानोपपत्तेरिति । <b>तस्माद्यावद्वचनं वचनं</b> न पुन-
रध्याहारापेक्षमिति । <b>अत्राभिधीयते---कारकमिव क्रियापेक्षं नियोगमप्यधिकारापेक्षं
वदामः</b> । अस्यार्थः---यथा कारकस्य क्रियया सहान्विताभिधानं तथा नियोगस्यापि न
केवलं विषयेण सहान्विताभिधानम् । अपि तु नियोज्यपदेनापि । उभयानुबन्धव्यतिरेकेण
अन्वित एवाभिधातुं न शक्यते । यथा क्रिया एकेनापि कारकेणान्विताऽभिधीयते द्वाभ्यां
बहुभिरपि तथेह नास्ति । सर्वथा अनुबन्धद्वयान्वितोऽभिधेयः नान्यथेति अधिकार्यनुबन्धा-
श्रवणे अपरिपूर्णत्वादध्याहारो युक्तः । उभयान्वित एवाभिधेय इति कुतः ? <b>लोके तथा
दर्शनात् । अभ्याज गां शुक्लां’</b> इत्येतावन्मात्रमनपेक्ष्य नियोज्यविशेषं <b>वक्तारो न भवन्ति
यस्मात देवदत्तं यज्ञदत्तं बाऽधिकृत्य लिङादयः प्रयुज्यन्ते । ननु देवदत्तादयः कर्तृ-
विशेषणं</b> तेन विनापि नियोज्येन लोके प्रयोगोऽस्तीति1 चोद्यार्थः । <b>यथा कर्तृविशेषणं
न भवति तथा षष्ठे वक्ष्यामः</b> । यस्य हि विषयानुप्रवेशः शब्दविरोधान्न संभवति सोऽधि-
कारिविशेषणं यथा स्वर्गकाम इति यावज्जीवमिति च । अत्रापि संबोधनविभक्तियोगश्च
कर्तृत्वे नोपपद्यत इति देवदत्तादयो नियोज्यविशेषणमेव । नन्वार्थम(न)धिकारिविशेषणत्व-
<note>(1) R. नास्तीति</note>
﻿<pb n="r1033"/>
माश्रित्य संबोधनविभक्तिः । भवतु च कर्तृविशेषणत्वमेव शाब्दं तत्राह---<b>अधिकाराद्धि कर्तृत्वं
स्थास्यति1 न कर्तृत्वादधिकारः</b> । नार्थमधिकारित्वं संभवति आर्थं तु कर्तृत्वं संभवति ।
<b>तस्मात् श्रुत्येकदेशः स उच्यते । यत्पुनरत्र भष्कारेणोक्‍तं एवं लौकिकोऽध्याहारा
प्राप्नोतीति । परिहृतं च वैदिकमेवाध्याहरिष्याम इति तथा व्यवधानं चाशङ्क्य <q>‘अपि
पश्यसि’</q> इति दृष्टान्ताभिधानं तत्सर्वमसमञ्जसमिव प्रतिभाति यन्नियोगादवगम्यते</b>
अध्याहृतेनाप्यधिकारिविशेषणेन तावत् यत्फलमवगम्यते <b>कथं तदवैदिकम्</b> । साक्षाच्छ्रुत
इवाधिकारपदे । तत्र हि नियोगत एव फलम् । <b>व्यवधाने च कथमनुषङ्गः । यदप्युक्तं
<q>‘अपि पश्यसि धावन्तं’</q> इत्यसंवन्धिपदव्यवायान्नैवायं व्यवायः</b> न हि दूरे जातमित्या-
दीनि पदानि दृशिना संबध्यन्ते । तेन च न दृशिं व्यवदधति <b>संबन्धयोग्येन</b> हि सजातीयेन
<b>पदेन संबद्धं व्यवहितमुच्यते</b> । अत्रोच्यते---फलमध्याह्रियत इत्युक्‍ते कस्यचिदियमाशङ्का
स्यात् फलतयैवाध्याहार उक्त इति तदभिप्रायेण चोद्यमेवं लौकिकोऽध्याहार इति ।
परिहारस्तु नियोज्यविशेषणाध्याहारेण नियोगात् फलमिति । तदेतदाह---<b>अत्रोच्यते---वैदिक-
मेवाध्याहरिष्याम इति । एतदुक्‍तं भवति । न कारकतयाऽध्याह्रियते</b> न क्रियायाः
<note>(1) G. स्थाप्यते</note>
﻿<pb n="r1034"/>
कर्मकारकतया <b>किं तर्हि अधिकारिमुखेनैव</b> अधिकारिविशेषणलाभायैवेति । <b>कारकतया
हि फलसंबन्धो लौकिको भवति प्रमाणान्तरापेक्षत्वात्</b> । क्रियाकारकभावो हि सर्वत्र
प्रमाणान्तरवेद्य एव । <b>दृष्टान्तोऽयि यथा न पदब्यवधानमात्रात् व्यवहितं भवति किन्तु
योग्यपदसंबद्धं वाक्यान्तरव्यवहितं भवति</b> तथाऽत्रापि योग्यपदसंबन्धाभावात् व्यवधाना-
भावः । <b>तस्मान्नाधिकाराध्याहारे व्यवधानम्</b> । अपि पश्यसि इति च सूक्तम् ।
<b>अतोऽश्रूयमाणाधिकाराण्यपि साधिकाराणीति सिद्धम्</b> ।</p>
<p><b>तत्सर्वार्थमनादेशात् स स्वर्गः स्यात्</b> । अत्र सूत्रद्वयमेकीकृत्य पठतः टीकाकार-
स्यायं भावः---स्वर्गकामाधिकार2निर्णयपर्यन्तमेकमिदमधिकरणं नान्यथाऽयमेव सिद्धान्तोऽवतिष्ठते
कल्पितेऽपि नियोज्ये पुनरगृह्यमाणविशेषणतया सर्वार्थिनामधिकारः स्यात् । न च
परमार्थतस्सर्वेषामधिकारः शक्यतेऽवगन्तुम् एकेनैव कृतार्थत्वात् । पुनस्तत्राप्यगृह्यमाण-
विशेषत्वात् विशेषकल्पनानुपपत्तेः पूर्वाधिकरणभङ्गोऽपि स्यात् 3यावन्न विशेषकल्पना स्यात्
तावदस्यैवासिद्धेरिति । <b>स्थितं नियोगो नाधिकारशून्य इति</b> । अनेनावान्तरसङ्गतिमाह ।
स्थितमिति चानेनात्र पूर्वपक्षे पूर्वाधिकरणसिद्धान्तः स्थितोऽपि न निर्वहतीत्याह । <b>केनाधि</b>-
<note>(1) P. 1255</note> <note>(2) G. रि</note> <note>(3) G. ननु विकल्पः स्यात् न, अन्वयस्यैवासिद्धेः</note>
﻿<pb n="r1035"/>
<b>कारेणेति न ज्ञायते । अतोऽगृह्यमाणविशेषतया सर्वार्थिभिः संबन्ध इति पूर्वः पक्षः</b> ।
अस्यार्थः---यद्यप्यन्तरङ्गतया अवश्यंभावितया च जीवनमेवाधिकारिविशेषणं युक्तं तथापि
प्रयुक्तिगौरवप्रसङ्गात् पुरुषाणां च कामप्रवणप्रवृत्तित्वात् अर्थितैवाधिकारिविशेषणम् । तत्र च
विशेषो न गृह्यत इति सर्वार्थिनामधिकार इति । <b>अत्रोच्यते---बहुभिस्संबन्धे नियतमेकेन
संबन्धः । एकेन चेदुपपन्नो नियोगः नाधिकारान्तरसबन्धे प्रमाणमस्ति</b> । 1तदेक
एवात्राधिकारीति युक्तम् । <b>ननु चागृह्यमाणविशेषत्वात् नासौ निरूपयितुं शक्यत
इत्युक्तम् । सत्यमुक्तं यदि न गृह्यते विशेषः । इह तु सर्वान् प्रत्यविशिष्टत्वात्
स्वर्गकामस्यैवाधिकारोऽवगम्यते सामान्यकल्पनायां हि विशेषावगमे हेत्वभावात्</b> ।
अस्यार्थः---कामिनो ह्यधिकारे कल्प्यमाने दुःखनिवृत्तिकामिता तावन्नाधिकारि-
विशेषणं आश्रयणीयम् । सुखकामनायां पुरुषाणामत्यन्तोन्मुखत्वात् । 2सुखीति तावत
स्वयं सुखमनुभूयते3 । दुः खं च तद्विरोधादेव नानुभूयते । दुः खनिवृत्तिमात्रे च
सुषुप्तिदशायां सुखानुभवो नावश्यं भवति । तत्र सुखे काम्यमानतयाऽधिकारिविशेषणे
स्थिते तद्विशेषग्रहणकारणाभावात् अनवच्छिन्नं सुखमात्रमेवावशिष्यते । अतस्सामान्य-
कल्पनायां सत्यां विशेषावगमे हेत्वभावात् सुखसामान्यमात्रं स्वर्ग एवाधिकारिविशेषणमिति ।
ननु सूत्रकारस्सर्वान् प्रत्यविशिष्टत्वादिति युक्तिमाह---<b>तदिदमुक्तं---स स्वर्गः स्यात् सर्वान्</b>
<note>(1) G. तस्मादेक</note> <note>(2) G. सुखे हि</note> <note>(3) adds दुः खनिवृत्तिमात्रं
सुषुप्‍त्यादिदशायां सुखानुभावो नावश्यं भवति ।</note>
﻿<pb n="r1036"/>
<b>प्रत्यविशिष्टत्वात् इति । अनेन यदेवास्माभिरुक्‍तं सर्वान् सुखविशेषात् प्रति</b> सुखसामान्य-
स्याविशिष्टत्वं तदेव सूत्रकारेणाप्युक्तमित्यर्थः ।</p>
<p><b>क्रतौ फलार्थवादम् । स्थितमश्रूयमाणाधिकारेषु सर्वान् प्रत्यविशिष्टत्वात्
स्वर्गोऽधिकारहेतुरिति</b> । अनेनावासङ्गतिं <b>पूर्वपक्षबीजं चाह</b> । अत्र भाष्यकारः फल-
विध्यर्थवादचिन्तां करोति । सा चायुक्ता । पर्णमय्यधिकरणे हि सर्वेषामेवंजातीय-
कानामर्थवादत्वमुक्तम् फलप्रतिपादकत्वाभावादिति । अनया शङ्कया टीकाकारो भाष्यकारीय-
संशयाभिप्रायं दर्शयन्नाह---<b>यत्र पुनर्विशेषफलभिधायिनोऽर्थवादाः श्रूयन्ते तत्र संशयः
किं तत्रापि स्वर्ग एवाधिकारहेतुः अथवाऽर्थवादाभिहितं वस्तु</b> इति । अस्यार्थः
---स्थितमेवार्थवादत्वं तथाप्येवं चिन्त्यते अधिकारशून्यविधौ कल्प्यमाने चाधिकारिणि
किमर्थवादाभिहितफलकामोऽत्र अधिकारी कल्प्यतां उत स्वर्गकाम एवात्रापि भवतु यत्रापि
विशेषाभिधायकोऽर्थवादोऽस्तीति । तेन नास्ति विरोधः । <b>पूर्वपक्षवादी नियोगाद्यदव-
गम्यते तदेव युक्तमिति मन्यते । अर्थवादस्त्वर्थवाद एव</b> अस्यार्थः---स्थितं अर्थवादा-
स्तावन्न फलप्रतिपादका इति, यदि परं नियोगसामर्थ्यमात्रेण कल्पना सा विश्वजिदादिष्विवाविशिष्ट
﻿<pb n="r1037"/>
इति स्वर्गकामिन एवात्राधिकारो युक्तः । <b>अत्राभिधीयते---अर्थवादाभिहितमेव फलं
युक्तम्, कुतः ? एवमर्थस्तुत्यैव स्तुत्यर्थ उपपन्नो भवति</b> । अस्यार्थः---कल्पनापि
क्रियमाणा सैव युक्ता या सर्वपदानुगुणा । इह च स्वर्गे कल्प्यमाने अर्थवादस्थप्रतिष्ठादिपदं
स्तुत्यर्थं स्वर्गपरमिति कल्पनीयम् तत्रापि परोक्षार्थवृत्तिरादरणीया । प्रतिष्ठायां तु अधिकारि-
विशेषणतया कल्प्यमानायां तत्फलत्वात् कर्मणः प्रयोजनस्तुत्यैव स्तुत्यर्थ उपपन्नो भवति ।
तेन अर्थवादभिधेयप्रतिष्ठादिकाम एवाधिकारी कल्पयितव्यः । <b>ननु च नियोगात्
स्वर्गार्थतैवावगम्यत इत्युक्त । सन्दिग्धे च वाक्यशेषान्निर्णय उक्तः</b> । न चेहास्ति
संशयः तेन स्वर्गकाम एवाधिकारी युक्तः । <b>उच्यते---सत्यं संशयो नास्ति</b> । किन्तु
ज्ञानानुत्पत्तिमात्रमेव यावत् । तदाह---<b>निश्चयोऽपि नैव विद्यते । अतः 1स्ववाक्य-
शेषाद्योऽर्थोऽवगम्यते स एव वाक्यार्थः</b> । वाक्यशेषेण सह वाक्यस्यार्थप्रतिपादकत्वात्
तदनुगुण एव वाक्यार्थो न्याय्यः । यदि यावत्पदान्तरनिरपेक्षाल्लिङादिशब्दामात्रादेव
नियोगोऽवगम्यते तदा तद्बलेन स्वर्गकामो निश्चीयते । न त्वेतदस्ति । तदाह---<b>न चा-
प्रतिपन्ने वाक्यार्थे केवलान्नियोगात् किञ्चित्प्रतिपद्यते2 तस्मात्सूक्तमर्थवादाभिहितमेव
अधिकारहेतुरिति</b> । नन्वत्राध्याहार्यमेवाधिकारि3पदमुक्तम् । भाष्ये च अर्थवाद एव
कल्पितविधायकविभक्तिः फलविधिर्भवतु । यदि वा धात्वर्थेन सह प्रयोगवचन एव
<note>(1) R. स्वर्गवाक्य</note> <note>(2) प्रतिपाद्यतेति</note> <note>(3) G. अधिकारपद</note>
﻿<pb n="r1038"/>
विधास्यतीति तदाह---<b>यत्पुनर्भाष्यकारेणेत्यादि</b> । अस्यार्थः---नात्र भाष्यस्य तात्पर्यम् ।
किन्तु अर्थवादाभिहितं 2तावदत्र फलम् । सम्बन्धः, तद्यथातथा वाऽस्तु नात्राभिनिवेष्टव्यमिति
अनास्थाभिधानं3 चामुमेवार्थं प्रकटयति ।</p>
<p><b>काम्ये कर्मणि । ननु</b> चेदमधिकरणं पूर्वाधिकरणेन दूरोत्सारितम् । यत्रार्थवाद-
स्थेपि फले स्वर्गो न कल्प्यते तत्र सुतरां विध्युद्देशगते 4साक्षादधिकारिविशेषणीभूते इतीमामा-
शङ्कामपनयन्नाह---<b>इदमिदानीं चिन्त्यते यदि पुनर्नियोगात् स्वर्गाधिकारः पदान्तर-
योगाच्चोपाधयः कल्प्यन्ते शाकमप्याहरेतिवत् को दोषः स्यात्</b> । एतदुक्‍तं भवति---तत्र
हि केवलस्वर्गकामाधिकारिता निषिद्धा यत्र साक्षात्स्वर्गकामस्य [प्रतिष्ठाकामस्य] श्रवणमस्ति
इह तु नियोगात् स्वर्गाधिकारः पदान्तरस्य 5विध्युद्देशगतस्यार्थवादगतस्य च श्रवणाद-
न्वाचीयमानतया ब्रह्मवर्चसप्रतिष्ठादिकं कल्प्यतामिति आशङ्केति न दूरोत्सारणात
को दोषः इति वदन् मन्दतां पूर्वपक्षस्याह । साक्षादप्रतीतेः स्वर्गकामस्य स्वर्गकामपदेन
<note>(1) P. 1258</note> <note>(2) R. तावदत्र यथा फलं तथास्तु</note> <note>(3) G. वा मु</note>
<note>(4) गतसाक्षा</note> <note>(5) G. स्वर्गोऽस्तु पदार्थस्य</note>
﻿<pb n="r1039"/>
तस्मादुपाधिकारा अन्वाचीयेरन् । को दोषः ? । राद्धान्तमाह---<b>न खलु कश्चित् ब्रह्म-
हत्यादिदोषः किन्तु अनिश्चितात् सामान्याधिकारात् विशेष उपाधिरिति 2दुश्शकं वक्‍तुम्
काष्ठसंयुक्तमिव3 शाकाहरणम्</b> । अस्यार्थः---सत्यं ब्रह्मवर्चसादयः उपाधिकारा अन्वाची-
येरन् यदि सामान्येन स्वर्गकाममात्रस्याधिकारकल्पना निश्चिता स्यात् । ननु नियोगात्
किमिति न निश्चीयते । मैवं । विशेषश्रवणे सति नियोगाक्षेपस्यैवानुदयात् । ननु
विशेषश्रवणमुपाधिकारोऽन्वाचयः । मैवम् । 4इतरेतराश्रयप्रसङ्गात् (न)सामान्यकल्पनायां
निश्चितायां विशेषश्रवणमुपाधिकारोऽन्वाचयः उपाधिकारान्वाचये च निश्चिते सामान्यकल्प-
नेति । लोके तु काष्ठाहरणस्य साक्षाच्छ्रुतत्वात् शाकाहरणमुपाधिकार इति युक्तम् ।
काष्ठसंयुक्तमिवेति वैधर्म्यदृष्टान्तः ।</p>
<p><b>सार्वकाम्यमङ्गकामैः प्रधरणात् । <q>‘सर्वेभ्यः कामेभ्यो दर्शपूर्णभासौ’</q> इति
किमयमनुवादः अथ वा अयमप्यधिकारनियोग</b> इति संशये <b>प्राप्तार्थतयाऽनुवाद इति
मन्यते । कथं प्राप्तिः ? किञ्चित् अङगद्वारेण, किञ्चित् स्वत इति पूर्वः पक्षः</b> ।
<note>(1) P. 1259</note> <note>(2) G. शक्यते वक्‍तुं</note> <note>(3) संयुक्तादिव</note> <note>(4) G. विशेषणौः
परिपूर्णैर्वाक्ये पुनरध्याहारानुपपत्तेः नोपाधित्वं शक्यते कल्पयितुं अथान्वा-
चीयमानतया न तावन्मात्रेण निराकांक्षतेति । तदसत्---अन्बाचीयमानतया
साक्षादप्रतीतेः स्वर्गकामबलेनान्वाचीयमानत्वे इतरेतर ।</note>
﻿<pb n="r1040"/>
अयमभिप्रायः---<b>साक्षात्तावदिह विधिर्न श्रूयते</b> । स कल्पयितव्यः । कल्पनायां च
अप्राप्तार्थता हेतुः । न चाप्राप्तार्थतेत्यनुवाद एवेति । <b>ननु प्रधानसंबन्धितयैवैतच्छ्रूयते ।
कथमङ्गापेक्षोऽनुवादः</b> । अस्यार्थः---प्रधानस्य हि सर्वफलतोच्यते । सा कथमङ्गानां
प्राप्नोति । परिहरति---<b>अङ्गद्वारमपि हि 2प्रधानेन व्यपदिश्यत एव</b> । अङ्गसंबन्धं
प्रधानस्योच्यते । <b>यूपवत्</b> यथा <q>‘वाजपेयस्य यूप’</q> इति । <b>अत्राभिधीयते---प्रमाणा-
न्तरगम्यमिदं यदुतान्यसंबन्धि अन्येन व्यपदिश्यत इति</b> । शब्दाद्धि 3साक्षात्सबन्ध-
संभवे परम्पराश्रयणमयुक्तम् । यदा ह्येतदवगतं भवति यथा संबन्धसंबन्धिप्रतिपादकमेतदिति
तदा परम्पराश्रयणम् । ननु अनुवादकत्वादेव प्रमाणान्तरगम्यता भविष्यति इत्यत्राह
---<b>सिद्धे चानुवादत्वे प्रमाणान्तरगम्यता प्रमाणान्तरगम्यतायां चानुवाद इतीतरेतरा-
श्रयता तस्मान्निरपेक्षाच्छब्दात् नियोग एवेति मन्यामहे । यूपे पुनरर्थान्तरस्य
सप्तदशारत्निताया विधेयत्वान्न</b> यूपविधानमित्यनुवादसिद्धेः <b>प्रमाणान्तरप्रमेयता</b> यूप-
वाजपेयसंबन्धस्याश्रयणीयेति ।</p>
<note>(1) P. 1251</note> <note>(2) G. प्राधान्ये</note> <note>(3) R. शब्दादपि</note>
﻿<pb n="r1041"/>
<p><b>तत्र सर्वेऽविशेषात्</b> । यदा पूर्वाधिकरणे स्थितं विधिरिति तदा चिन्तेयमुपपद्यते
इत्यवान्तरसङ्गतिं वदन् संशयमाह---इदमिदानीं चिन्त्यते---<b>किं सकृत्</b> प्रयोगे सर्वेषां पुत्र-
पश्वादीनां प्राप्तिः <b>उत यावत्कामं प्रयोग इति</b> । यावन्तः काम्यमानाः तावन्तः प्रयोगा
इति । सर्वेषां काम्यमानानां फलानां निमित्ततया दर्शपूर्णमासयोः श्रुतत्वात् <b>प्रयोगे विशेषा-
वधारणं न शक्यते वक्‍तुम्</b> । अस्मात्प्रयोगादनेन भवितव्यं अस्मात्प्रयोगादनेन इति
अभिन्नत्वाद्दर्शपूर्णमासयोः । तौ च सर्वेषां च निमित्तभूतौ कृतौ चेत् किमिति तदीयं
सर्वमेव नैमित्तिकं नमवति । अथ न भवति कदाचिदपि तर्हि तन्निमित्तं न स्यात् ।
निमित्ताभावे च नैमित्तिकमापि कदाचिन्न स्यात् । पुनः पुनः करणे विहितौ तावेव इति तेन
सकृत्करणे सर्वफलावाप्तिं पूर्वपक्षवादी मन्यते । <b>ननु च सर्वकामो नैव कश्चिदस्त्यधि-
कारी अनधिकाराच्च फलात्पत्तेरसंभव</b> इति पूर्वपक्षमाक्षिपति । अस्यार्थः---काम्यमान-
फलमूतसर्वविषयकामनायुक्तः कश्चित्पुरुषः नास्ति कामनानां युगपदनुत्पादनात्1 । तादृशश्चे-
दधिकारी नास्ति फलमपि युगपन्न संभवति अनधिकृतानां ज्योतिष्टोमादिष्विव शृद्रादीनां
फलाभाव इति । समादधाति---<b>उच्यते---यदि कामनाऽङ्गं स्यात् अनुत्पन्ना सती नाङ्गतयो-
पपद्यत इति भवति कामनानामनुत्पादः सकृत्प्रयोगे सर्वफलानुत्पत्तौ हेतुः</b> । अस्यार्थः
---कामनानां तावत् 2नियोगोत्पत्तौ विनियोगाभावात् नाङ्गता । किन्तु अधिकारोत्पत्तौ तावेव
<note>(1) G. अनुवादात्</note> <note>(2) G. विनियोगोत्पत्तौ</note>
﻿<pb n="r1042"/>
कारणम् । तत्र कामनानां यद्यपि यौगपद्यं नास्ति तथाप्यवैगुण्यात् सर्वफलावाप्तिः ।
शूद्रादीनां तु वैगुण्यादेव सर्वफलानुत्पादः । <b>इह पुनः सर्वैः कामैर्युक्‍तस्य कामिनो-
ऽधिकारः इति न प्रयोगकाले कामनोत्पाद उपयुज्यते । तस्मान्न निमित्ते सति नैमित्तिकस्य
व्याघातो भवितुमर्हति । अत्रोच्यते---यावत्कामं प्रयोगः इति । एवमधिकार-
सिद्धिरुपपन्ना1भवति । न ह्यकामिनः फलाधिकारोऽस्तीति षष्ठे वक्ष्यामः</b> । अत्राय-
मभिप्रायः कामिनो ह्यधिकारश्रवणात् फलानुत्पादे च तस्याधिकारानुपपत्तेः फलसाधकत्वं नियोग-
सिद्धिपुरस्सरं यागादेः कल्प्यते । तत्र यदा यैव कामनोत्पन्ना तदा सैवाधिकारिविशेषणम् ।
यदा च यत्काम्यते तदा तत्सिध्यैव कामिनोऽधिकारसिद्धिरुपपन्ना भवतीति न फलान्तरोत्पादे
प्रमाणमस्ति । ननूत्पादकाविशेष एव प्रमाणं स्यात् स्यादेतदेवं यदि 2नियोगोऽर्थलक्षणं न
स्यात्; क्षणमङ्गिनि यागे नियोगादेव कालान्तरे फलमित्यसकृदुक्तम् । प्रतिकामं चाधिकार-
नियोगा भिद्यन्ते साध्यभेदेन शास्त्रभेदात् शास्त्रभेदेन च शास्त्रार्थभेदात् । तेन यदा
यैव कामना तदा तत्संबन्ध एव नियोगो निष्पद्यते नान्य इति सर्वफलानुत्पादः ।
ननु नियोगा अपि साधनाभेदात् किमिति न निष्पद्यन्ते । नैवम् । नियोग-
सिद्धावधिकारिणोऽपि साधनत्वात् । तस्य च प्रतिकामं भिन्नत्वात् साधनाभेदानुपपत्ति-
रिति । इममेवाभिप्रायं चोद्यपूर्वकं प्रकटयति---<b>ननु च प्रयोगकाले कामनोत्पादोऽनङ्गत्वा-
न्नोपयुज्यत इत्युक्‍तम्</b> । तेनानुत्पन्नायामपि कामनायां अवैगुण्यात् फलोत्पादेन भवितव्य-
<note>(1) G. रुत्पन्ना</note> <note>(2) R. नियोगात्फलं</note>
﻿<pb n="r1043"/>
मित्यर्थः । <b>केन वोक्‍तं प्रयोगकाले उत्पादो हेतुरिति ? अधिकारावगतावेव सर्व-
कामिता युगपन्न संभवतीत्युक्तमस्माभिः</b> । युगपत् कामनानाम<b>संभवे च युगपत्
सर्वनियोगानुपपत्तिः</b> । सर्वान्नियोगान् युगपत् कार्यतया पुरुषो नावबुध्यत इत्यर्थः ।
उपसंहरति---<b>तस्मात् प्रतिकाममधिकारः</b> । अधिकारपर्यन्ता च फलसिद्धिरिति प्रतिकामं
फलार्थिनां प्रयोगभेदः । अत्र भाष्यकारेण <q>“यद्यपि युगपत्कामा भवन्ति तथापि तेषां
साहित्यमविवर्क्षितं उद्देश्यत्वात्”</q> इत्युक्तम् । तत्रेयमाशङ्का भवति यद्यप्युद्देश्यता तथाप्यु-
पात्तोद्देश्यत्वात् किमिति विशेषणविवक्षा न संभवति इति । तत्र टीकाकारो भाष्यार्थं तावदाह
---1<b>यथोद्दिष्टकामाभिप्रायं विधानं इति भाष्यकारेणोक्तम्</b> । ये प्रतिक्रत्वन्तरं कामा
उद्दिष्टाः एकैकेन त एवेह निरपेक्षा उद्देश्या इति । ननु कस्मात् यथोद्दिष्टा एव सर्वशब्दे
नोच्यन्ते इत्यत्राह---<b>अनिर्दिष्टानामवगमाभाव इत्यभिप्रायः</b> । यतोऽनिर्दिष्टानामनवगतिः
<b>तेन निर्दिष्टापेक्षी सर्वशब्दः <q>“सर्वं कृतं”</q> इतिवत्</b> । यतो निरपेक्षाः कामा अधिकार-
हेतवः अतः <b>प्रतिकामं</b> अधिकारभेदात् यावदधिकारं <b>प्रयोयोगभेद</b> इति । यत एव
पर्यायेण फलोत्पादः <b>अत एव विरुद्धानामपि</b> सर्वस्वारफलमरण, प्राजापत्यफलायुः प्रभृती-
नामपि विरुद्धानां <b>चाधिकारस्सिद्धो भवति । सकृत्प्रयोगे हि मरणायुषोरनुपपत्तिः ।
तस्माद्योगसिद्धिर्वेति सूक्तम्</b> ।</p>
<note>(1) यथोद्दिष्टानामवगमाभाव इत्यभिप्रायः</note>
﻿<pb n="r1044"/>
<p><b>एवं वा</b> । ननु च लक्षणसङ्गतिरेवात्र नास्ति । किमितीह लोके कामा उतामुष्मि-
न्नित्याशङ्कामपनयन्नाह---<b>अस्मिन्नधिकरणे नियोगस्य फलं प्रति किं शरीरग्रहणपूर्वकः
प्रयोजकभावः उत यावच्छ्रूतं प्रयोक्‍तृत्वमिति1</b> । अध्याहृत्यौपस्कारः । अस्यार्थः
---य एके इह लोके गेगार्हफलाश्चित्रादिविधयः किं ते शरीरं भोगायतनं विना फलं
भोजयितुमशक्‍नुवन्तः शरीरमाक्षिप्यैव फलमाक्षिपन्ति, यदि वा शरीराक्षेपं विना पुत्राद्याक्षेप
एवेति चिन्त्यते । यदि शरीराक्षेषनियमः तदा अमुष्मिन्नेव लोके कामाः; अथ न
तदाऽनियमः इह वाऽमुष्मिन् वेति । <b>तत्र पूर्वपक्षवादी शरीरग्रहणस्य कारणान्तरा-
दर्शनात् पश्वादीनां च कारणान्तरेणोपपत्तेः शरीरग्रहणपूर्वकः फलाक्षेप इति मन्यते</b> ।
अस्यार्थः---शरीरं तावद्भौतिकं भूतसंयोगजन्यं भूतानां च सर्व एव संयोगो न शरीरारम्भकः
किन्तु कश्चिदेव, तत्र भवितव्यं केन चित्कारणविशेषेणानुग्राहकेण । तत्रान्यस्य तावत्कारणत्वं
न दृष्टम् । कर्मविधीनां तु फलप्रसवान्यथानुपपत्तेर्युक्‍तं तत्र कारणत्वम् । तेन शरीरारंभ-
पूर्वकं फलं वैदिकानि कर्माणि ददतीति फलमामुष्मिकम् । ननु ऐहिकानां पश्वादीनां किं
निमित्तमित्यत्राह---<b>पश्वादीनां कारणं प्रतिग्रहादि प्रत्यक्षं भविष्यतीति । राद्धान्तवादी तु
यावच्छ्रुतं प्रयोक्‍तृत्वं मन्यते</b> । इत्यध्याहारेणोपस्कारः । कस्मात् ? <b>केवलश्रवणाव-
गम्यत्वात् प्रयोक्‍तृभावस्य</b> । शब्दैकसमधिगम्य एव नियोगस्य प्रयोजकभावः । स चा-
<note>(1) G. adds चिन्त्यते उत्तरं संस्कारोऽस्यार्थः ।</note>
﻿<pb n="r1045"/>
विशेषेण गम्यते । <b>न हि गम्यते विशेषः इहैव फलममुत्रैव वेति</b> । कस्मात् ?
<b>कामश्रुतिसामान्यात्</b> । कामस्य चोभयत्रापि संभवात् । यत्‍तु शरीरारम्भस्य कारणान्तरं
न दृश्यते इति । सत्यं इदममि न दृश्यते । फलदानं तु कारणान्तरोपात्तेपि शरीरे
घटत एवेति नैकान्ततः कारणतामुपगच्छति । तस्मात् सहकारिविशेषापेक्षया इह वाऽन्यत्र
वा 1जन्मनि फलं प्रयच्छतीति2 नानुपपन्नम् । <b>अत्र भाष्यकारोऽनन्तरादर्शनमुपन्यस्य
<q>‘प्रत्यक्षानुमानाभ्यां नोपलभामहे शब्दादवगम्यते’</q> इत्युक्तवान् । तदयुक्तम्, शब्दादपि
हि नानन्तर्यमुपलभ्यत इत्युक्तम्</b> । अत्रोच्यते । <b>अयमभिप्रायो भाष्यकारस्य---सा-
मान्यावगमात् <q>‘इह’</q> <q>‘अमुष्मिन्’</q> इति च विशेषानवगमात् शब्दतो न प्रमाणान्तराभाव
आनन्तर्यं विहन्तीति</b> । अस्यार्थः---यद्यप्यानन्तर्यं न दृश्यते तथापि एकान्ततः
आनन्तर्यं न स्यादिति न शक्यते वक्‍तुं प्रमाणान्तरादर्शनेपि शब्दादनियमावगतेः
कदाचिदनन्तरमपि कदाचिदनन्तरमपि फलं स्यादिति । <b>लिङ्गं पूर्वपक्षवाद्युक्तमुक्तम्</b> ।
इत्थं व्याख्यातमित्यर्थः ।</p>
<p><b>समवाये चोदना</b> । ननु कथमत्र पूर्वपक्षः यावता क्‍त्वाप्रत्ययात् अङ्गप्रयोजन-
संबन्ध एवायमिति तत्राह---<b>वाजपेयेनेष्टा बृहस्पतिसवेन यजेत इति लक्षणे क्‍त्वाप्रत्य</b>-
<note>(1) P. 1262</note> <note>(2) R. कर्मणि</note> <note>(3) G. भवष्यतीति</note>﻿<q>योत्पत्तौ कालश्रवणात् कालार्थस्संयोग इति पूर्वः पक्षः</q> । अस्यार्थः---अङ्गाङ्गिभावस्तावत्
क्त्वाप्रत्ययोत्पत्तौ हेतुभूतो लक्षणे न श्रूयते । पूर्वकालता तु तावत श्रूयत एव तद्वशेना-
नन्तरकालभाविताप्यवगम्यते । अतस्त1द्विधानार्थं नूतन एवायं विनियोगोऽस्त्विति पूर्वः पक्षः ।
<q>समानकर्तृकयोर्धात्वर्थयोरन्वयावगतेर्धातुसंबन्ध एवायम् । स चाङ्गाङ्गिभावा-
दृते न संभवतीति अङ्गाङ्गितैवेति राद्धान्तः</q> । अस्यार्थः---सत्यं लक्षणे श्रूयते पूर्व-
कालता तथापि सा न धात्वर्थगता <q>‘संमील्य हसति’</q> इत्यादौ व्यभिचारात् । किन्तु प्रतीति-
गता । उपाधिमात्रम् । समानकर्तृता तु धात्वर्थगतैव । समानकर्तृतया च द्वयोर्धात्वर्थयो-
रन्वयप्रतीतेः धातुसंबन्ध एवायं <b>क्त्वा</b>प्रत्यय इति धातुसंबन्धाधिकारे विहितत्वात् ।
स च धात्वर्थसंबन्धो द्वयोर्धात्वर्थयोः अन्यथानुपपत्तेः अङ्गाङ्गिभावादृते न संभवतीति
अङ्गाङ्गितैवेति ।</p>
<p><b>उभयार्थमिति चेत् । <q>‘पौर्णमासीं संस्थाप्य’</q> इति परिसमाप्तिवचनत्वात्
संस्थाशब्दस्य नाङ्गाङ्गिभावः पौर्णमास्याः संभवति इति प्रकरणात् दर्शपूर्णमासाङ्गतैव
वैमृधस्येति पूर्वः पक्षः</b> । अस्यार्थः---संस्थाशब्दः परिसमाप्तिवचनः परिसमाप्तिश्च निश्शे-
षानुष्ठानम्; तत्र यदि संस्थिता पौर्णमासी न तर्हि तदङ्गमस्ति । अथ तदङ्गमपरं वैमृधाख्य-
मिति न तर्हि संस्थाशब्द उपपद्यते । तस्मान्नातो वाक्यात्तावत् अङ्गाङ्गिभावोऽवगम्यते ।
<note>(1) P. 1262</note> <note>(2) G. तद्विधिपर एवायं</note>
﻿<pb n="1047"/>
तेनासंयुक्तत्वात् प्रकरणादेवोभयाङ्गता युक्‍तेति पूर्वः पक्षः । अत्रोच्यते---<b>यदि समाप्ति-
वचनत्वात् संस्थाशब्दस्थ नाङ्गित्वं पौर्णमास्याः प्रकरणादपि नाङ्गित्वं संभवति</b> ।
अस्यार्थः---यदि निश्शेषपौर्णमासीसमाप्तिवचनादसंबन्धो वैमृधस्य तर्हि प्रकरणादप्यङ्गता न
स्यात् तस्मिन्नङ्गेऽवशिष्टे निश्शेषसमाप्‍त्यनुपपत्तेः । <b>अथ संस्थाप्येति पूर्वविहिताङ्गकलाप-
परिसमाप्‍त्यभिप्रायोऽयं संस्थाशब्दः</b> । अथ प्राकरणिकाङ्गसंबन्धसिद्ध‍यर्थं संस्थाशब्दः
आपेक्षिकोऽवकल्पते <b>एवं तर्हि वाक्यात् पौर्णमास्यङ्गतैव वैमृधस्य</b> । न चैवं वाच्यं,
माभूत् प्रकरणात् वाक्याच्च पौर्णमास्यङ्गं वैमृधः समाप्तिवचनस्यापेक्षिकत्वे प्रमाणाभावात् परं
अमावास्याङ्गमेव प्रकरणादस्त्विति । तथा हि सति यः पौर्णमासीसंबन्धोऽवगम्यते स
एकान्तेन त्यक्त एव स्यात् समाप्तेरापेक्षिकत्वेनाप्यङ्गतोपपत्तौ1 । <b>न च नियोगैक्ये कश्चि-
द्विशेषः । अस्याप्यधिकारसंबन्धात्</b> दर्शपूर्णमासनियोगैक्यं च यद्वैमृधस्यावगम्यते तस्य
केवलपैर्णमास्यर्थत्वेपि न विरोधः पौर्णमासीद्वारेणापि तदनुप्रवेशात् । <b>अतस्सिद्धं पौर्णमा-
स्यङ्गं वैमृध इति</b> ।</p>
<p><b>अनुत्पत्तौ तु कालः</b> । <q>‘अग्निमारुतादूर्ध्वमनूयाजैश्चरन्ति’</q> इति कथमत्राङ्गप्रधान-
संबन्धः ऊर्ध्वंशब्दस्य कालवचनत्वात् कालार्थ एवायं संबन्ध इति । <b>उच्यते</b> । येषामेवैक-
प्रयोगता प्राप्ता तेषामेव युगपदनुष्ठानासंभवात् पौर्वापर्यापेक्षायां कालार्थ उपदेश इति युक्त-
<note>(1) त्वेनाप्‍त्ययोग</note>
﻿<pb n="1048"/>
मत्राप्यङ्गाङ्गित्वम् । प्रहृत्य <b>परिधीन्</b> इत्यत्र क्त्वाप्रत्ययादङ्गप्रधानशङ्का । ननु प्रकृतत्वादेषां
निर्ज्ञातपराङ्गभावानां कथमियमाशङ्केति । उच्यते---अङ्गत्वावगमादेव तद्धर्मकाणि कर्मान्त-
राणि भविष्यन्ति अन्यथाऽङ्गत्वानुपपत्तेरिति । अत्रोत्तरं---<b>निर्ज्ञातपराङ्गभावयोरेव संबन्धे
नियोगः कालविधानपर्यवसाय्येवेति कर्मणः प्रत्यभिज्ञानात्</b> । अस्यार्थः---प्रकृतत्वा
त्कर्मणः प्रत्यभिज्ञा तावदस्ति । न च प्रत्यभिज्ञायमानं तदङ्गतया शक्यतेऽवगन्तुम् । अनवगर्त
च न विधीयते । तेनाङ्गप्रधानसंबन्धोऽत्र न विधेयः । पारिशेष्यात् कालविधिपरमेवेदं
वचनम् । <b>तस्मात् कालार्थो नियोगः</b> ।</p>
<p><b>उत्पत्तिकालविशये । <q>‘दर्शपूर्णमासाभ्यामिष्ट्वा सोमेन यजेत’</q> इत्यत्राकर्म-
विधानात् कालार्थो नियोग इत्युक्तम्</b> । अनेन भाष्यार्थमनुभाष्य आक्षेपमाह---<b>तत्पुनरिद-
मयुक्तम्</b> । कस्मात् ? <b><q>‘वाजपेयेनेष्ट्वा बृहस्पतिसवेन यजेत’</q> इत्यनेनाविशेषात्</b>
बृहस्पतिसवशब्दादपि मुख्यबृहस्पतिसवावगतिरेव । <b>तेनात्रापि कालार्थेन नियोगेन
भवितव्यम्</b> । अथासन्निधानादिह बृहस्पतिसवप्रत्यभिज्ञा नास्तीति कर्मान्तरविधानं तत्राह
---<b>उभयत्र वा कर्मार्थत्वं</b> कर्मविधानार्थत्वं <b>नियोगस्य</b> । अत्रापि कर्मणोः प्रकृतत्वात् ।
﻿<pb n="1049"/>
<b>वक्‍तव्यो वा विशेषः । अत्र कैश्चित् अनारभ्य विधानं विशेष उक्तः</b> <q>“दर्शपूर्णमा-
साभ्यामिष्ट्वा सोमेन यजेत”</q> इति नेदं कस्यचित्प्रकरणे वाक्यम् । कः <b>पुनरत्नानारभ्यवादेन
विशेषोऽवगम्यते । अयं विशेषः । कर्मद्वयविधानं तावन्न संभवति अनेनेष्ट्वा अनेन
यजेतेत्येवमादिषु</b> । अयमभिप्रायः---दर्शपूर्णमासाभ्यामित्यादिषु नाम्ना तावत्कर्म दूरस्थमपि
प्रत्यभिज्ञायते । तथा सोमेन यजेतेत्यपि द्रव्येण कर्म प्रत्यभिज्ञाप्यत एव । <b>तेनैकमपि
कर्म विधातुं न शक्यते । अनारभ्यविधाने च नैकमपि कर्म प्रकृतमस्ति</b> । वाजपेय-
प्रकरणे तु बृहस्पतिसवेनेति प्रकृतवाजपेयाधिकारसन्निधानात् यजिस्तावत् अङ्गविधिपर
एवाबगम्यते । नाम च तत्परतया न प्रत्यभिज्ञामापादयितुं शक्नोति । यत्र हि विधेयतया
धात्वर्थः प्रतिभाति तत्र विधेयस्य भिन्नत्वात् तस्मिन् प्रयुक्‍तं नामधेयं न प्रत्यभिज्ञामापादयति ।
विधितो धात्वर्थस्य प्रकरणान्तरं प्रतिभाति । अधिकारान्तरं प्रति कर्मणो विधीयमानत्वात् ।
तथा यत्रापि गुणद्वयश्रवणं तत्रापि कर्मविधिः कारकनियमार्थमुक्तम् । <b>तस्मान्नामतः
प्रसिद्धकर्मोपादानं कालनियोगार्थम्---उक्‍तं च नामधेयमपि गुणफलोपबन्धेनार्थवदिति ।
वाजपेये पुनः प्रकृतत्वात् कर्मान्तरविधानं श्रुत्योपपद्यते । नाम च तद्धर्मातिदेशकं भवि-
ष्यति । प्रकरणान्तरे प्रयोजनन्यत्वमिति न्यायात् । अनारभ्यवादे पुनः प्रकरणान्तरा-
भावात् उभयोरपि कर्मान्तरत्वमयुक्तम्</b> यत्रापि दूरस्थं कर्म फले विधीयते तत्रापि फलस्या-
﻿<pb n="1050"/>
विधेयत्वात् कर्मैव विधेयम् । अनारभ्यवादे यदधिकारं प्रति कर्मविधिर्नास्ति तत्कालनियमार्थ-
मुक्तमपि <b>कर्मान्तरत्वमयुक्‍तम्</b> । तदेतत्सर्वं कृतव्याख्यानम् ।</p>
<p>एवं तावत् अनारभ्यवादमात्रं यत्र शाखायां तत्र कालार्थो नियोग1 उक्तः ।
<b>येषां पुनः दर्शपूर्णमासप्रकरण एव पठ्यते तत्र का कथा</b> । अत्रायमभिप्रायः---तत्र न
द्रव्यसंयोगात् प्रत्यभिज्ञातुं शक्यते प्रकृतार्थत्वेन कर्मणो विधेयत्वात् । तेन तत्र अङ्गप्रयोजन
संबन्ध एव युक्तः तत्राह---<b>भवतु तत्राङ्गाङ्गिभावः, का नो बाधा ? अनार</b>भ्यवादमात्रषरेणै-
वाधिकरणेन सिद्धान्तोपपत्तेः । <b>अथ वा परिहृतमेतदङ्गाङ्गित्वं शाखान्तराधिकरणे सर्व-
शाखाप्रत्ययमेकं कर्मेति वदता</b> । कथं परिहृतं ? यावता यस्य योऽर्थः प्रतिभाति तस्य
तेनैवार्थेन भवितव्यमिति भावः, तदेवेदं शास्त्रमिति वाक्यस्य प्रत्यभिज्ञायमानत्वात् एकं
शास्त्रं युक्‍तं न शास्त्रान्तरमिति । अत्र पृच्छति ।---<b>भवत्वेवं तथापि न विद्मोऽनारभ्य-
वादस्य योऽर्थः</b> कालार्थों नियोग इति <b>तेन शास्‍त्रं प्रत्यभिज्ञायतां</b>, स एव शास्त्रान्तरे
प्रकरणान्तराधीतेपि भवतु, <b>उत प्रकरणेपि योऽर्थो</b>ऽङ्गाङ्गिभावः तेव शास्‍त्रं प्रत्यभिज्ञायतां स
एवानारभ्यवादेऽपि शाखान्तरीये भवतु । उत्तरं---<b>अविरोधादनारभ्यवादेन प्रत्यभिज्ञानं
भेदविदो मन्यन्ते</b> । अनारभ्वाधीतस्य योऽर्थः स एवारभ्याधीतस्यापि अविरोधात् । अनार-
भ्यबादार्थे सर्वत्राश्रीयमाणे नाम्ना द्रव्येण च यत्प्रत्यभिज्ञानं न तस्य विरोधः प्रकरणाधीतार्थे तु
प्रत्यभिज्ञानं विरुध्यत इति । <b>तस्मात्सूक्‍तं कालार्थस्संयोग इति । दर्शनमुक्‍तम्</b> ।</p>
<note>(1) R. संयोगः</note>
﻿<pb n="1051"/>
<p><b>फलसंयोगस्त्वचोदिते । अत्र संशयः किं यस्य नियोगः</b> पितुः तस्य शास्त्रात्
<b>फलं उतान्यस्य नियोगः अन्यस्य फलमिति</b> । कथं संशयः ? अर्थवादे फलपदेन
ब्रह्मवर्चसादिना अन्यस्य पुत्रस्यान्वयात् जातस्य फलसंबन्धावगमात् । अधिकारिपदेन च
<q>‘पुत्रे जाते’</q> <b>इत्यने</b>नान्यस्य पितुरन्वयात् । नन्वेवमपि पिता नियोज्यो भवतु; भवतु च
पुत्र/?/स्य फलमिति को विरोधः तत्राह---<b>अधिकारी च नियुज्यते । यदर्थं कर्म सोऽधिकारी</b> ।
यश्चाधिकारी <b>स एव नियुज्यते</b> । परार्थे हि कर्मणि न परस्य नियोगो घटते । तत्र
यदीदं पुत्रनिः श्रेयसाय कर्म स्यात् तदा नात्र पितुरधिकारः <b>स्यात्</b> । अतदर्थत्वात्कर्मणः ।
<b>अनधिकारे च पितुः 1नास्य नियोज्यता स्यात् । तस्मात्</b> पितरि नियोज्ये <b>भवत्येव
संशयः । किं युक्तं ? नियोज्यस्य पितुः फलमिति कुतः ? अधिकारसिध्यर्थो हि</b>
यस्मात् फलयोगो <b>न संबन्धमात्रावगम्यः</b> पुरुषस्य यदैश्वर्यं अधिकारिशब्दवाच्यं तत्पुरुषस्य
कर्मणि यथा स्यात् इत्येवमर्थं फलयोगोऽङ्गीक्रियते न पुनः फलसंबन्धोऽवगम्यत इत्येतावन्मात्रेण ।
<b>तस्मात् पितुरिदं फलम् । पुत्रफलान्वयस्य स्तुत्या वाऽन्वयो भवतु</b> । पुत्रस्यापि तावदिदं
फलमिति <b>लक्षणया वाऽधिकृतविशेषणम्</b> । पुत्रपदेन पितुरेव लक्षणया पितुरेव फलं
विशेषणमस्तु । सर्वथा पितृनिः श्रेयसायेदं कर्मेति । <b>तथा च क्रतुसंबन्धिनि निमित्ते</b>
<note>(1) G. नान्यस्य</note>
﻿<pb n="1052"/>
<b>यस्मान्नियोज्यस्यैव</b> फलं दृश्यते तेन क्रतुना संबध्यते । एतदुक्‍तं भवति---असंबन्धिन्यपि
निमित्ते यन्नियोज्यस्यैव फलं श्रूयते यदि यत्संबन्धिनिमित्तं/?/ यथा पुत्रसंबन्धिजन्म तस्यैव
फलं स्यात् तदा क्रतुसंबन्धमेव फलमुक्‍तं स्यात् न च तथोक्तमिति । <b>अत्रोच्यते---यस्य
फलान्वयः पुत्रस्य तस्यैव फलं निमित्ततयाप्यधिकारसिद्धेः इतरस्य पुत्रजन्मना
निमित्तेनापि</b> निमित्ताधिकारनियोगनिर्वृत्त्यापि <b>पुरुषार्थता</b> कर्मणोऽ<b>स्तीत्यधिकारस्सिद्ध‍य</b>-
त्यैश्वर्यलक्षणः । तस्मात् पुत्रगता फलश्रुतिर्यथार्थैवास्तु । यदि निमित्ततयाप्यधिकारस्सिध्यति
<b>कथं तर्हि फलपदं ?</b> एकग्रन्थेनाह-<b>न कर्मविशेषणं फलं</b> न कारकांशोपनिपाति ।
<b>नाप्यधिकारांशोपनिपाति</b> । निमित्तबलेनाधिकारलाभात् । <b>उच्यते</b> । भविष्यत्यधि-
कारोपनिपाति । <b>कथमेवंविधस्य</b> पुत्रगतफलकामस्य <b>पुत्रजन्मवतोऽधिकारित्वेन
श्रवणात्</b> । अयमाशयः---निमित्तस्यापि तावत् साक्षादधिकारिविशेषणता न श्रूयते ।
किन्तु अनुष्ठानं प्रत्येव निमित्तता । अधिकारैकनिबन्धनत्वाच्चानुष्ठानस्याधिकारहेतुता
कल्प्येत्यधिकारिविशेषणता कल्प्या । तथाऽर्थवादगतस्यापि फलस्य कल्प्यमानतया तुल्यत्वात्
सम्मिलि/?/मधिकारिविशेषणं उपसंहारव्याजेन प्रकारान्तरेणैश्वर्यमाह <b>तस्माद्यस्य नियोगः तस्य
फलमिति</b> । यदेतदधिकारसामर्थ्येन कल्प्यते अविरुद्धमेतत् पुत्रप्रीत्या<b>प्यधिकारसिद्धेः</b> ।
पुत्रगामिफलोत्पादनिमित्तप्रीत्युपभोगेन पितुरैश्वर्यसिद्धेः । <b>यदुक्‍तं क्रतुसंबन्धे</b> निमित्ते
नैमित्तिका<b>न्नियोज्यस्यैव फलमिति</b> पूर्वोक्तमनुभाषितम् । परिहरति---<b>युक्‍तमधिकारानु</b>-
﻿<pb n="1053"/>
<b>प्रवेशान्निमित्तस्येति षष्ठे वक्ष्यामः</b> निमित्तं हि बलादधिकारिविशेषणम् । तेन
निमित्तसंयोगेन यदुच्यते तत्पुरुषस्यैव भवतीति फलं पुरुषस्यैवेति युक्तम् ।</p>
<p><b>एवं वा । <q>‘पुत्रेजाते’</q> इति श्रूयते । तत्र संशयः किं जननानन्तरमेव नैमित्तिकं
भवतु, उताङ्गोपसंहारमपेक्षते प्रकृतिवदभिप्राप्तमिति</b> । तत्राक्षेपमाह---<b>यद्येवं</b> संशयः
<b>क्रियते---किमिति तर्हि कुमारस्य प्राणधारणसामर्थ्यमुत्कर्षहेतुत्वेनोपन्यस्यते</b> । एक-
मेवेदमधिकरणमस्तु । <b>साङ्गस्य</b> शौचकालाङ्गयुक्तस्य वैश्वानरयामस्य <b>नैमित्तिकत्वात्</b>
न निमित्तानन्तरं पुत्रजन्मानन्तरं प्रयोगः संभवति । नित्यवत्कालानुपसंहारापेक्षे च
शौचानुपसंहारादिति <b>स्वकाल एव</b> पौर्णमास्यादिके । उपलक्षणं चैतत् शुचिना <b>कर्तव्योऽयं</b>
प्रयोगः । एतच्च नैमित्तिकस्य प्राधान्यान्निमित्तबाधमङ्गीकृत्योक्तम् । <b>न चानन्तर्येऽसति
परमार्थतो निमित्तव्याघातोऽस्ति भूतप्रत्यययोगात्</b> जात इति निमित्तस्य <b>न च प्रतीक्षणे
कालशौचयोर्भूतत्वमपैति</b> । तस्मात् प्रथमाधिकरणं[पृथगधिकरणं]निष्प्रयोजनमिव प्रतिभाति ।
﻿<pb n="1054"/>
न च तावन्मात्रेण कालशौचापेक्षापि सिध्यति । पुत्रे जाते कृते च जातकर्मणि प्रयोगस्या-
शङ्क्यमानत्वात् । तत्र स्थित्वापि यदेव कारणं वक्तव्यं साङ्गनैमित्तिकानुग्रहात्मकं
परं तदेव प्रथममुपन्यस्यतामिति भावः । <b>अत्राभिधीयते---निमित्तानन्तरं नैमित्‍ति---
कमित्यौत्सर्गिको न्यायः न च कारणादृते कालोत्कर्षोऽवगम्यते</b> । अस्यार्थः---निमित्तं
तदुच्यते यस्मिन् सति भवति नैमित्तिकं तच्चेन्निमित्तमागतं नैमित्तिकमपि तेन तदनन्तरमेव
युक्‍तं विलम्बकारणाभावात् । <b>ननु च कारणमुक्‍तं साङ्गस्य नैमित्‍तिकत्वम्</b> । परिहर्तु-
मुपक्रमते---<b>एतदेव न विद्मः किं निमित्तकाले नियोगावगमात् विनियोगावगम्यमङ्गं
त्यज्यतां उत नियोगकालस्योत्कर्ष इति</b> । नियोगस्य प्रधानत्वात् <b>नियोगार्थत्वाच्च
विनियोगस्याङ्गत्यागे विनियोगविदो मन्यन्ते । यथा रजस्वलादिस्पर्शनेन पूर्वाह्णादि---
कालः स्‍नानाङ्गत्वेन विहित उपेक्ष्यते</b> । जीवनादिकं तु न निमित्तसप्तमीनिर्दिष्टम् । इह
तु स्वभावालोचनया जननानन्तर्यं नियोगस्य प्रतिभाति । निमित्तस्य हीदमेव निमित्तत्वं
यत्तस्मिन् सति नियोगः । निमित्तं चेद्भूतं नियतमनुष्ठानं प्राप्नोति नियोगार्थत्वादनुष्ठानस्य ।
अत एवैषा प्रयुक्तिर्न शक्यते 1नैमित्तिकानुग्रहेण बाधितुम् । <b>अत एतद्बाधनार्थं पूर्वमधि-
करणम्</b> । कथं बाध्येत् ? एतदाह---<b>यदि हि नियोगकाल एवानुष्ठानं क्रियते
यदर्थो नियोगः</b> कुमारगतफलार्थः <b>तदेव हीयते</b> । अयमभिप्रायः---काम्येषु कर्मसु फलं
<note>(1) नैमित्‍तिकग्रहेण</note>
﻿<pb n="1055"/>
प्रयोजकमनुष्ठानस्य न नियोगः तेन फलाभावे प्रयोजकाभावादननुष्ठानमिति । कथं पुनः
फलाभावः ? कुमारस्य प्राणवियोगप्रसङ्गात् । जातकर्मणि कृते स्तनप्रणिधानम् । ज्ञातकर्म
च पित्रा कर्तव्यम् । स चेदिष्टौ व्याप्रियते कथं जातकर्म क्रियेत । अकृते च
जातकर्मणि स्तनदानं नास्ति । अपीतस्तनः कथमिव धारयेत्प्राणान् । <b>तस्माञ्जातकर्मानन्तरं
फलाभावादिष्टोर्नियोगकालवगतिरेवोत्क्रष्टव्या</b> । कथं तर्हि उत्तराधिकरणे राद्धान्तः ?
तत्राह---<b>उत्कृष्टा चेत् स्वकाले नाङ्गत्यागे प्रमाणमस्ति इति द्वितीयमधिकरणं लिखितम्</b> ।
अस्यार्थः---निमित्तस्वभावलभ्यानन्तरनियोगबलेन तावदनन्तरानुष्ठानं नास्तीति सिद्धे साङ्ग-
मेवानुष्ठेयं काले शुचिता चेति ।</p>
<p><b>प्रधानेनाभिसयोगात् । वाजपेयेनेष्ट्वा बृहस्पतिसवेन यजेतेत्यत्र संशयः---किमेको
नियोग उत नियोगद्वयमिति</b> । अनेन भाष्यकारीयं संशयं व्याचष्टे । एतदुक्‍तं भवति
---किमेक एवायं नियोग उत भिन्न इति । एकत्वे एकप्रयोगता भिन्नत्वे भिद इति । तत्र
पूर्वपक्षमाह---<b>ननु च नियोगद्वित्वे</b> भिन्ननियोगाभिसंबन्धात् <b>अङ्गाङ्गित्वं न स्यात्</b> । एक-
प्रयोगानुप्रवेशनिबन्धनो ह्यङ्गाङ्गिभावः । <b>अस्ति चाङ्गाङ्गित्वं तस्मान्न प्रयोगभेदः</b> ।
राद्धान्तमाह---<b>बाढमपपद्यते । विनियोगाद्धि अङ्गाङ्गिता</b> । अस्ति चात्र विनियोगः
﻿<pb n="1056"/>
<b>प्रयोगान्यत्वेन नियोगान्यत्वं,</b> तेन द्वयमपि भवतु अङ्गाङ्गित्वं प्रयोगभेदश्च । ननु च
प्रयोगान्यत्वे नियोगान्यत्वा<b>च्छास्‍त्रभेदः प्राप्नोति</b> । अभिन्ने शास्त्रे शास्त्रार्थभूतनियोगभेदानु-
पपत्तिः । <b>भवतु प्रयोगापेक्षया न कश्चिद्दोषः । विनियोगापेक्षया तु एकमेवेदं शास्त्रम्
कथं पुनरेकत्वे शास्‍त्रस्य प्रयोगभेदः</b> । एकशास्त्रत्वमेकशास्त्रार्थत्वे तथा च प्रयोगभेदो न
स्यात् । उत्तरं---<b>केन बार्यते विधानभेदवत् अनुबन्धनिमित्तकम्</b> । विधानभेदवत्
प्रयोगविधिभेदात् कालरूपानुबन्धभेद निमित्तकः । <b>यद्यथाऽनुबध्वते तत्तथा तन्त्रं प्रयोगं
भिनत्‍ति</b> । यत् कालादि यथाऽनुबध्यते अनुबन्धीभवति तत्तथा तन्त्रं प्रयोगं भिनत्ति ।
<b>इह च प्रयोगानुबन्धभेदे प्रयोगभेदः । तस्मान्न शास्त्रान्तरापत्‍तिः केवलं प्रयोगभेदः ।
यथा च प्रयोगभेदः तथा दर्शितम्</b> । इष्टे्वति बाजपेयाभिनिर्वर्तितिः पृथग्भूतो बृहस्पतिसवः
प्रतिभाति । तेन भिन्नानुष्ठानानुबन्धत्वादनुष्ठानभेदः । अङ्गं च प्रकृतकामाधिकारगृहीत-
त्वादिति युक्तम् । तथा <q>‘अग्निं चित्वा’</q> इत्यग्निसंस्कारभूतचयनाभिनिर्वृत्तितः पृथग्भूता
सौत्रामणी प्रयोगावगमादैष्टिककाल एव प्रयोग इति दर्शितं भाष्ये ।</p>
<trailer>इति श्रीशालिकनाथमिश्रविरचितायां ऋजुविमलायां
पञ्जिकायां चतुर्थाध्यायस्य
तृतीयः पादः</trailer>
﻿<pb n="1057"/>
</section>
<section>
<head>ऋजुविमलायां</head>
</section>
<section>
<head>चतुर्थाध्यायस्य चतुर्थः पादः</head>
<p><b>प्रकरणशब्दसामान्यात्</b> । अत्र भाष्यकारो राजसूयशब्दस्य सकलप्रकृतोत्पत्तिवचन-
तया अनिज्यानामपि प्राधान्यमाह । तदाक्षिपति---<b>ननु च नामधेयविचारे यजिसामा---
नाधिकरण्यान्नाम भवतीत्युक्तम् । कथं पुनरयज्यर्थस्याप्येतदभिधानं शङ्क्यते । अतः
पूर्वपक्ष एवायं नोपपद्यते</b> । अस्यार्थः---राजसूयेन स्वाराज्यकामो यजेत’ इति यागस्ताव-
द्विधीयते । तत्र राजसूयशब्दोऽपि यद्यर्थान्तरवचनः स्यात् तदा वाक्यभेदो भवेत् । तेन 
यागानामेवेदं वचनमिति निश्चीयते । एवं च यागानामेतन्नामेति यागानामेव प्राधान्यम् ।
कथमयागानामपि प्राधान्याशङ्का । <b>उच्यते</b> । सत्यमेवम्---<b>इह तु नियोगैक्यात् युग---
पदभिधानं धात्वर्थस्य; नियोगैक्यं च प्रकरणायत्तमिति सर्वप्रकृताभिधायी धातुरिति
पूर्वपक्षवादी मन्यते</b> । अस्यार्थः---यजिना सर्वेऽपि यागा यद्वक्तव्यास्तन्त्रेण तत्राप्यधि-
कारनियोगैक्यमेव कारणम् । अधिकारनियोगो हि प्रकृतत्वात् सर्वमेव स्वीकरोति । स्वीकृताश्च
यजिना अधिकारनियोगस्य विषयतया समर्पणीया इति सर्वेषामेव तन्त्राभिधानं(नियोगैक्यं)
प्रकृतत्वनिबन्धनम् । तच्च प्रकृतत्वं यजीनामयजीनां चाविशिष्टमिति प्रकृतानुबन्धसमर्पणे निर्ज्ञात-
<note>(1) P. 1269</note>
﻿<pb n="1058"/>
तात्पर्यो यजिः अयजिष्वपि दण्डिन्यायेन वर्तते । न च वाच्यं---इति कर्तव्यतया चायजिनां
नियोगैक्यम् इति । यस्मात् साक्षात्संबन्धे सम्भवति परम्पराश्रयणमयुक्तमेव । साक्षाच्च
सर्वेषां नियोगार्थत्वेऽवगते तत्समर्पणतया निर्ज्ञाततात्पर्यो यजिः लक्षणया अयजिष्वपि
वर्तमानो नानुपपन्नः । एवं च यजिशब्दसामानाधिकरण्यात् राजसूयशब्दोऽपि सर्वेषां वाचक
इति कार्यभूतं भाष्यकारेणोक्तम् । नामधेयविचारश्च धात्वभिहितोऽर्थो नाम्नाऽभिधीयते
इत्येतावति पर्यवसितः । तस्मादुपपद्यते पूर्वपक्षाशङ्का । <b>एवं प्राप्तेऽभिधीयते---सत्यं
प्रकरणान्नियोगैक्यं न पुनः श्रुतानुबन्धपरित्यागे कारणमस्ति</b> । अस्यार्थः---<q>‘राजसूयेन
स्वाराज्यकामो यजेत’</q> इति यागविषयस्तावन्नियोगः प्रथमं प्रतीयते । पश्चात्तु तथाभूतेन
नियोगेन सन्निहितास्सर्वे पदार्था गृह्यन्ते । ततश्च कथं कस्यान्वयः इत्यपेक्षायां यागानां
करणतया संबन्धः यागानां विषयत्वात् विषयीभूतस्य च करणत्वात् । तेन यागानामेव
करणत्वम् । अयागानां चेतिकर्तव्यतात्वमिति । <b>कथं ?</b> इतिकर्तव्यतात्व अयागानां
नियोगक्याविरोधाभिप्रायेण पृच्छति । अत्रोत्तरमाह---<b>इतिकर्तव्यतापि हि नैव नियोगैक्यं
निरुणद्धि । तथा भूतोपदेशादिति वक्ष्यामः । अतो यागव्यतिरिक्तमङ्गमिति सिद्धम्</b> ।
एतदुक्‍तं भवति---उत्पत्तिशिष्ट्यागविरुद्धे नियोगे करणतया निवेशासभवादितिकर्तव्य-
तथैवान्वयः, अन्यत्रापि साध्ये दर्शनादिति ।</p>
<p><b>मध्यस्थं यस्य तन्मध्ये । ननु चात्रापि क्रमात् प्रकरणं बलीय इत्येतदेवोदा-
हृतम्</b> । अस्यार्थः---क्रमात्प्रकरणं बलीय इत्यत्राप्यधिकरणे तृतीये एतदेवोदाहृतम् ।
<note>(1) P. 1271</note>
﻿<pb n="1059"/>
यदीहोदाहृत भवत्वेवं तथापि किमित्याह---<b>स्थितं च सर्वार्थत्वं</b>, अतः पुनरुक्तमिति ।
परिहरति---<b>सत्यं विनियोगात् स्थितं इदानीं पृथक्‌प्रयोज्यत्वात् अभिषेचनीयनियोगस्य
तस्य च सन्निधानात् तेनैवैक्यं युक्‍तमिति पूर्वपक्षवादी मन्यते</b> । अस्यार्थः---पृथक्
प्रयोक्‍तृत्वेनाभिषेचनीयस्य तावत् प्रयुक्तिभेदोऽङ्गीकार्यः तदीयप्रयुक्तिमध्यपतिताश्च विदेवनादयः
अतस्सन्निधानात् स एवास्य प्रयोजको युक्तः । ततश्च प्रयुक्तिपर्यन्तत्वाद्विनियोगस्य विनियोगोऽपि
तत्रैवेति पूर्वपक्षवादी मन्यते । <b>न च प्रकरणविनियोगविरोधः</b> । अभिषेचनीयाङ्गत्वेपि
<b>प्रत्येकसंबन्धहेतुत्वात् प्रकरणस्य;</b> प्रतिकरणं इतिकर्तव्यतया संबन्धापादकत्वादस्यापि
कारणत्वात् । <b>अतस्सन्निधिविशेषातिक्रमो नोपपद्यते । अत्रोच्यते---स्थितमैकशब्द्यम-
धिकारविधेः</b> । एकाधिकारनियोगस्य साध्यत्वेन्वयात्तत्साधनत्वेनाङ्गप्रधानोपदेशात् । एकं
शास्त्रमङ्गप्रधानात्मकम् । <b>ततः किम् ? इदं ततो भवति यस्यैव प्रयोगानुबन्धभेदः
तस्यैव पृथक् प्रयोगोऽवसीयते स्वेनेतिकर्तव्यताकलापेन । यस्य पुनरङ्गस्याधिकारविधि-
रेव प्रयोगं ज्ञापयति न तस्यावान्तरप्रयोगानुप्रवेशः शक्यतेऽ/?/गन्तुम् । तस्मात्
क्रमात्तद्देशस्यैवानुष्ठानमधिकारविधिसमधिगम्यमेव</b> । अस्यार्थः---यथाविनियोग तावत्
प्रयुक्तिः विनियोगे च सर्वार्थत्वमेव । अतोऽधिकारविधिरेवास्य प्रयोजकः न पुनरवान्तर-
﻿<pb n="1060"/>
नियोगः, तदर्थत्वेन विनियोगाभावात् तत्सन्निधानास्तु तत्रैवानुष्ठेयमधिकारविधिनैव प्रयुज्यत
इति विनियोगात् प्रयुक्‍तेश्च सर्वार्थत्वमेव । <b>प्रकरणाविरोधस्त्वयैवोक्‍तः</b> । अस्मिन्नैव पक्षे
प्रकरणाविरोधो यथा भवति तथा त्वयैवोक्तः प्रत्येकसंबन्धहेतुः प्रकरणमिति वदता । तच्च
प्रकरणं प्रत्येकसंबन्धे एव न विरुध्यते । नियतैकसंबन्धे तु प्रकरणं सर्वसंबन्धापादकं
विरुध्यत एव । तस्मात् प्रकरणाविरोधात् सर्वार्थमिति ।</p>
<p><b>प्रकरणाविभागे । आक्षिपति-कः खलु आग्निमारुतादूर्ध्वमनूयाजैश्चरन्तीस्यनेनास्य
विशेषः</b> । पुरस्तादुपसदाभित्यनेन पुरस्तादिति कालस्य श्रवणात् कालार्थ एव संयोगो युक्त इति
यावत् । <b>न खलु कश्चिदि</b>त्यादि सुबोधम् । <b>अयं तर्हि विशेषः । प्रकरणात् सर्वस्य प्राधान्यं
इतिकर्तव्यताव्यं वा राजसूये । असंयुक्‍तं च प्रकरणादित्युक्‍तम्</b> । यत्सर्वस्य प्राधान्यं
इतिकर्तव्यतात्वं वा सर्वान् प्रति राजसूये उक्तं तत् प्रकरणात् । अधिकारविध्यङ्गतया 1च
प्रकृतग्रहणात्मकं प्रकरणमिहाभिप्रेतम् । राजसूये चानभिव्यक्तरूपत्वात् विषयीभूतस्य यागस्य
रूपवद्यागापेक्षा भवति । तथेतिकर्तव्यतापेक्षापि । तत्र यजतयो विषयानुप्रवेशिनः प्रधानाः
अयजतयश्चेतिकर्तव्यता । असंयुक्तं च प्रकरणाद्विनियुज्यत इत्युक्‍तं तृतीये । संयुक्‍ताश्च
<note>(1) P. 1272</note> <note>(2) R. विध्याकाङ्क्षायां</note>
﻿<pb n="1061"/>
सौम्यादयः उपसद्भिर्वाक्येन । एवं हि पूर्वपक्षी मन्यते---उपसदां सौम्येनेति संबन्धः
न चान्यथा सौम्यादयः उपसद्भिस्संबन्धिनः इत्यङ्गाङ्गिता । 1शेषषष्ठ्येवेयं युक्ता नोपपदषष्ठी ।
प्राधान्ये चोपसदां षष्ठी । तेन सापेक्षत्वात् उपसदां सौम्येनेति संबन्धः पुरस्तादिति तु
संबन्धापेक्षः । पश्चात् प्रकृतत्वात् उपसदपेक्षमेव भविष्यतीति । <b>तस्मात् वाक्यादुपस-
दङ्गतेति पूर्वपक्षिणोऽभिप्रायः । अपि च सन्निधानविशेषेणोपसदङ्गतैव युक्‍ता, अधि-
कारनियोगात्</b> । अस्यार्थः---उपसदां पुरस्तादित्यपि संबन्धे उपसत्सन्निधानविशेषात्
सौम्यादीनामधिकारनियोगादपि बुद्धावनुसन्धानात् तदङ्गतैव युक्‍तेति पूर्वः पक्षः ।
<b>अत्राभिधीयते---न तावदुपसदां प्रकरणमस्ति</b> । न च बुद्धिसन्निधिमात्रं प्रकरणम् ।
कुतः । <b>अधिकारनिबन्धनत्वात् प्रकरणस्य</b> । अस्यार्थः-साधिकारो हि नियोगोऽन्विता-
भिधाननिर्वाहकः कार्यरूपः प्रतीयते न निरधिकारः तेन सर्वं तदर्थमेवेति पश्चात् तदधि-
कारानुप्रवेशात् 2तदधिकारानुप्रवेशाय नाधिकारान्तरमपेक्षते तेनैवान्विताभिधानसिद्धेः निरधि-
काराणां कार्यावगमेऽपि3 4विनियोजकशक्तिर्नास्तीति न प्रकरणं तेषामस्ति । <b>ननु च
वाक्यादुपसदङ्गत्वमित्युक्तम्, नोभयपदसंबन्धाभावात् वाक्यं संभवति</b> । अस्यार्थः
---न संभवति वाक्यार्थः उपसच्छब्दस्य सौम्यपुरस्तात्पदाभ्यां सह सकृदुच्चारणे सह संबन्धा-
भावात् । <b>तस्मादेक</b>पदसंबन्धे स्थिते <b>पुरस्तादुपसदामित्येव संबन्धः । अथ कस्मादुपसदां
सौम्येनेत्येष संबन्धः न भवति ? पुरस्तादित्यनन्वयः प्राप्नोति</b> । अस्यार्थः---पुरस्ता-
<note>(1) G. शेषशेषितयैव</note> <note>(2) R. तदधिकारान्वयलाभाय</note> <note>(3) G. कार्यविगमेपि</note>
<note>(4) R. विनियोन्यंकिञ्जिन्नास्तीति</note>
﻿<pb n="1062"/>
च्छब्दोऽयं नित्यसापेक्षवचनत्वात् उपसद्भिरसंबध्यमानो नार्थमवबोधयति । तेन पुरस्तादित्यनेन
सह तावदनन्वये अबोधकमेव वाक्यमापद्येत । न च वाच्यं पश्चात् प्रकृतत्वादुपसदा संबध्यत
इति, यस्मादवश्यापेक्षणीयसंबन्ध एव तावन्‍न्याय्यः । इतरथा ह्यप्रतिपादकमेव स्यात् ।
पुरस्तादित्यनेन तु <b>संबन्धे</b> शेषिणा विनापि कस्यचिदपि पदस्यानुपपत्त्यसंभवात् पुरस्तादिति
<b>कालविधानात् सौम्येन चरन्तीत्यविरुद्धम् । तस्मादिदमपि1 <q>‘आग्निमारुतदूर्ध्वमनू-
पाजैश्चरन्ति’</q> इत्यनेनाविशिष्टम्</b> ।</p>
<p><b>फलवद्वोक्तहेतुत्वात्</b> । ननु च कथं समप्रधानभाव आशङ्क्यते यावता साङ्ग्रहण्या
एवाधिकारयोगात् प्राधान्यम् । अनधिकाराणां वामनहोमानामङ्गतैवेति तत्राह---<b>साङ्ग्रहण्यां
तु फलवत्सन्निधौ अफलं तदङ्गमिति सिद्धेप्यनुषङ्गनिवृत्त्यर्थमिदमधिकरणम् । दर्शितं च</b> ।
सत्यं निरधिकारं साधिकारस्याङ्गं; आमनहोमास्तु साधिकारा एव, अधिकारपदस्य तेष्वप्यनुषङ्ग-
संभवात् । न च परिधिमन्त्रा व्यवधायकाः असमानजातीयत्वात् । समानजातीयकं हि
व्यवधायकं भवति यथा---<q>‘संते वायुर्वातेन गच्छतां इत्यत्र गच्छतामिति शब्दोऽव्याहृतेन
संयजत्रैरङ्गानि’</q> इत्यत्र गच्छन्तामिति क्रियापदान्तरेण <q>‘सं यज्ञपतिराशिषा’</q> इत्यत्र व्यवधीयते ।
न चाधिकारपरस्य मन्त्रपदानि समानजातीयानीतीमाशङ्कामपनेतुमिदमधिकरणम् । सिद्धान्त-
युक्तिश्च परिधिन्त्रैर्व्यवहितत्वात् नानुषङ्ग इति । व्यवदधति च परिधिमन्त्राः अधिकार-
संबन्धायोग्यत्वात् । अधिकारबुद्धिविच्छेदकत्वमेव व्यवधायकत्वम् । तद्यथा समानजातीयस्य
<note>(1) P. 1272</note> <note>(2) G. इहापि</note>
﻿<pb n="1063"/>
तथा विजातीयस्यापि तत्सवन्धायोग्यस्य । असंबन्धि हि व्यवदधाति तत्रापि तद्बुद्ध‍यनुत्पा-
दनात् इति ।</p>
<p><b>दधिग्रहो नैमित्तिकं</b> । ननु निमित्तासंयोगेन चोद्यमानमिदं कथं नैमित्तिकमित्याशङ्क-
याह---<b>अनित्यदोषनिर्हरणार्थसङ्कीर्तनात् नैमित्तिकं मन्यते पूर्वपक्षवादी</b> । अस्यार्थः---यद्यपि
निमित्तं न श्रूयते तथापि दधिग्रहस्य द्वारापेक्षायां देवतान्तरायवैगुण्यसमाधानमेवार्थवादसङ्की-
तितमपि कार्यं युक्तम् । ततश्च फलतो नैमित्तिकत्वं <b>खादिरवदुभयार्थतामाचार्यदेशीयः</b> ।
सिद्धान्तैकदेशी तु दोषनिर्हरणार्थमेतददृष्टेन द्वारेण क्रतूपकारार्थं दधिग्रहणं खादिरयूपवन्मन्यते
का युक्तिरित्याह---<b>नित्यत्वे सति ज्येष्ठशब्दोपपत्तिरिति मन्यते</b> । प्रशस्यत्वाज्ज्येष्ठता
भवति । प्रशस्यता 2चोभयरूपयोगितयाऽभ्यधिकार्थत्वादितरेभ्यः । <b>राद्धान्तस्तु निमित्त-
संयोगाभावान्न दोषनिर्हरणार्थतया नैमित्तिकत्वं शक्यते कल्पयितुम् । किमिति न
शक्यंते ?</b> एकग्रन्थेनाह---<b>नैमित्तिकदोषनिर्हरणान्यथानुपपत्त्या तस्यापि नैमित्तिकत्वं
भवितुमर्हति</b> । न हि नित्यस्यानित्यदोषनिर्घातार्थता न संभवति इति । तस्मादसावप्यनित्य
इति । <b>सत्यं यद्यन्यथा नोपपद्यते । अर्थवादतया तूपपद्यत एवेति न कल्पनामर्हति</b> ।
<note>(1) 1273</note> <note>(2) R. उभयोपयो</note>
﻿<pb n="1064"/>
अस्यार्थः---स्वरूपेण तावत् न निमित्तश्रवणाभावान्नैमित्तिकमत्र प्रतिभाति । न चानित्यकार्य-
बलेनाप्यनित्यता कल्पनामर्हति । नित्यानित्यसंयोगाविरोधेनानित्यकार्यकल्पनानुपपत्तेः ।
न हि नित्यं कर्तव्यमनित्यं दोषं निर्हर्तुमिति युज्यते तथापि तावत् तदेव कार्यमिति कल्प्येत
यदि दोषनिर्हरणश्रवणमन्यथा नोपपद्येत । तच्च स्तुत्यर्थत्वेनार्थवादत्वेनाप्युपपद्यते इति न
प्रयोजनकल्पनामर्हति । <b>सारूप्याद्‍युक्‍तं</b> भाष्ये ।</p>
<p><b>वैश्वानरश्च नित्यः स्यात् । अनित्यदोषनिर्हरणार्थतयाप्युपपद्यत इति यद्यत्येत</b>
वैश्वानरेऽपि नित्यता <b>भवतीति पूर्वपक्षवादिनोऽभिमानः</b> । उखायामसम्भरणनिमित्तदोष-
निर्हरणमर्थवादतयाप्युपपतस्यते पूर्ववदिति पूर्वपक्षवादिनोऽभिमानमात्रमिति अभिमानशब्देन
मन्दतामाह पूर्वपक्षस्य । <b>राद्धान्तस्तु न ब्रूमो दोषनिर्हरणान्नैमित्तिकत्वं निमित्तसंयोग</b>
एवात्र श्रूयते । <q>“यो वै संवत्सरमुख्यमभृत्वाऽग्निं चिनुते सवैश्वानरं निर्वपेत्”</q> इति
अभृतोख्यपुरुषाधिकारश्रवणात् नैमित्तिकत्वमेवात्र साक्षाचछ्रुतम् । अतो नित्यानित्यसंयोग-
विरोधाभावात् न दोषनिर्हरणार्थवादत्वेन वर्णयितुं न्याय्यम् । <b>न च निमित्तश्रुतिरर्थ-
वादतया शक्यते व्याख्यातुम् । श्रुत्यर्थे संभवति नार्थान्तरकल्पनोपपद्यते</b> यतः ।
दधिग्रहे तु पुरुषसंयोगो नास्तीति । नित्यत्व<b>दर्शनमुक्तम्</b> ।</p>
﻿<pb n="1065"/>
<p><b>षट्‌चितिः पूर्ववत्त्वात्</b> । <q>“संवत्सर एवैनं प्रतिष्ठायै नुदते योऽग्निं चित्वा न
प्रतितिष्ठति । अथ षष्ठीं चितिं चिनुते”</q> इत्यकृतप्रतिष्ठपुरुषसंयोगान्नैमित्तिकतैवेति कथं
नित्यता शङ्क्यते इत्यत्राह---<b>षष्ठीं चितिमिति पूरणार्थप्रत्यवावगमान्निमित्तश्रुतिरर्थवादतयैव
वर्णयितुं न्याय्येति पूर्वपक्षवादिनोऽभिप्रायः</b> । षष्ठीशब्दः पूरणार्थप्रत्ययान्तः । तेन षट्
सङ्ख्या यया पूर्यते चित्या सा चितिः षष्ठी । न च पञ्चसु नित्यासु इयं नैमित्तिकी चितिः षट्‍सङ्ख्यां
पूरयति । एकावच्छेदानुप्रवेशात् द्वित्वादिसङ्ख्योत्पत्तिः । तस्मादियमपि नित्या । नित्यानां
च निमित्तश्रुतिराञ्जस्येनानुषपन्ना कथञ्चित् अर्थवादत्वेन वर्णयितव्येति । ननु च
निमित्तश्रुतिबलात् षष्ठीशब्द एव किमित्यन्यथा व्याख्यातव्यः इत्यनेनाभिप्रायेण पृच्छति
---<b>कुत इति ? विधेयानुरोधादधिकारकल्पना न्याय्येति मन्यते</b> । यथाविनियोगं नियोग
इति तिर्यगधिकरणे सिद्धत्वात् । <b>राद्धान्तस्तु सत्यमेवं यदि विरोधः स्यात् न त्वत्र विरोधः</b>
कस्मात् ? <b>उपदेशविवक्षयापि</b> पूरणरूप<b>प्रत्ययार्थोपपत्तेः</b> 2एकापदेशक्रियानुप्रवेशात
षट्‍सङ्ख्यासंभवात् <b>नावश्यमनुष्ठानापेक्षयैव भगवतः पाणिनेः पूरणसूत्रं शक्यते वर्ण-
यितुम्</b> । यदि ह्यनुष्ठानापेक्षया सङ्ख्यानिवेशाभिप्रायेण सूत्रं भगवता पाणिनिना प्रणीतमिति
निश्चयः स्यात् तदा उपदेशापेक्षया षष्ठीशब्दो न घटेत न त्वेनदस्ति । तस्माद्विधेयस्या-
<note>(1) P.1276</note> <note>(2) R. एकदेश</note>
﻿<pb n="1066"/>
विरोधः । विधेयाविरोधे च न निमित्तश्रुतिस्त्यक्‍तुं पार्यते । तस्मान्नैमित्तिकत्व-
सिद्धिः । दर्शनोपन्यासपरिहारावुक्तौ ।
2पितृयज्ञः स्वकालत्वात् । ननु <q>“अमावास्यायामपरह्णे पिण्डपितृयज्ञेन चरन्ति”</q>
इति कालोपदेशोऽयम् । कथमङ्गित्वममावास्याकर्मणः शक्यते वक्‍तुम् । न च लक्षणया
अमावास्याशब्देन कर्मावगमादङ्गत्वाशङ्का, श्रौतकालत्यागे कारणाभावात् इत्याशङ्क्याह
---<q>फलकल्पनातो वरं लक्षणेति पूर्वपक्षवादिनोऽभिप्रायः ।</q> अस्यार्थः---किमधिकारा-
ध्याहारः क्रियतां उत लोकप्रसिद्धलक्षणाख्यद्वितीयवृत्त्यन्तरेणामावास्याशब्दं वर्णयित्वा दर्शाधि-
कारानुप्रवेश एवाश्रीयतामिति । तत्राश्रुतकल्पनाया वृत्त्यन्तरकल्पना लघ्वीति पूर्वपक्ष-
वादिनोऽभिप्रायः । <q>दर्शाधिकारानुप्रवेशे सति नाधिकारान्तरं</q> स्वतन्त्रं कल्पयितुं
<q>शक्यत इत्युक्तं भवति ।</q> तस्मादेकाधिकारनियोगानुप्रवेशितैवामावास्याकर्मणा सह पिण्डपितृ-
यज्ञस्येति । <q>अत्रोच्यते---नैकनियोगता संभवति । अमावास्यायामिव कालसंयोगा-</q>
<note>(1) P. 1275</note> <note>(2) P. 1277</note>
﻿<pb n="1067"/>
<b>विशेषात् पिण्डपितृवज्ञस्य । नामावास्यायां श्रौतः पिण्डपितृयज्ञे च लक्षणेति विशेषोऽव-
गम्यते । उभयत्र कालयोगस्य संभवात्</b> । अस्यार्थः-यदि दर्शोपदेशपूर्वकः पिण्डपितृ-
यज्ञोपदेशः स्यात् तदा दर्शस्यामावास्याकाल1 संबन्धावगमात् कालशब्दः पूर्वावगतसंबन्धानु-
सारेण लक्षणया वर्ण्येत । यदा पुनः परस्परनिरपेक्षमिदमुपदेशद्वयं तदा उभयत्रापि पूर्वावगत-
संबन्धाभावान्न लक्षणा वर्णयितुं न्याय्या । न च कालोपदेशः पिण्डपितृयज्ञे न संभवति ।
इतरेतराश्रयताषत्तेः । अमावास्याकर्माङ्गत्वे प्रधानकालत्वादङ्गानां अमावास्याकालः प्राप्नोतीति
नोपदेशः स्यात् । कालानुपदेशके चामावास्याशब्दे शेषिसमर्पके सति अमावास्याङ्गतेति ।
<b>तस्मात् पूर्वापरश्रुतिस्तत्काललक्षणेत्यविरोधः</b> । अनेन चोपसंहारव्याजेन परिचोदनान्तरं
निराकरोति । एवं हि चोद्यते---अर्थवादेन हि(न)पौर्वापर्यं पिण्डपितृयज्ञस्य दर्शस्य च
श्रूयते । तच्चैकप्रयोगानुप्रवेशनिबन्धनम् । एकप्रयोगप्रवेशित्वं चाङ्गाङ्गिभावे सति । तस्माद-
ङ्गतैवावभातीति परिचोदना सा एवं परिह्रियते---यदाऽङ्गत्वख्यापकं प्रमाणं नास्ति तदा या
पूर्वापरश्रुतिः सा स्वतन्त्रयोरेव कर्मणोः काललक्षणामावास्यायां2 दर्शस्य पिण्डपितृयज्ञः3
प्रतिपदि इष्टिरिति । तस्मादर्थवादेनाप्यविरोधः । <b>प्रयोजनमुक्तम्</b> । पौर्णमास्युपक्रमत्वा-
द्दर्शपूर्णमासयोः पौर्णमास्यां कृताधानस्य अमावास्यायामागतायामपि दर्शो न कार्यः । तत्र
सिद्धान्ते पिण्डपितृयज्ञो भवति इतरथा प्रधानाभावे न क्रियेत । कुण्डपायिनामयने चानङ्ग-
त्वान्नातिदिश्यते पिण्डपितृयज्ञः ।</p>
<p><b>पश्वङ्गं रशना</b> । ननु <q>‘त्रिवृता यूपं परिवीय’</q> इति परिव्याणं तावत् द्वितीयाश्रुत्या
यूपाङ्गम् । त्रिवृतेति च वाक्येन रशनापि परिव्याणाङ्गम् । ततश्च परिव्याणमुखेन
<note>(1) G. कालखण्डाव</note> <note>(2) R. omits दर्शस्य</note> <note>(3) G. यज्ञस्येति</note>
﻿<pb n="1068"/>
रशनापि यूपस्याङ्गमरुणादय इव सोमस्येति कथं पश्वङ्गताशङ्का ? इत्यत्राह---<b>अत्रापि
क्त्वाप्रत्ययस्य क्रियान्तरापेक्षित्वात् एकनियोगतां पूर्वपक्षवादी मन्यते</b> । अस्यार्थः
---<q>‘पशुमुपाकरोति’</q> इति तावदुपाकरणस्य पश्वङ्गत्वं प्रतीयते । तथा परिव्याणमपि
क्त्वाप्रत्ययेनोपाकरणसमानकर्तृकम् । समानकर्तृकता चैकप्रयोगनिबन्धना । एकप्रयोगता
चाङ्गाङ्गिभावेनेत्युपाकरणाङ्गमेव परिव्याणम् । <b>ननु यद्यपि क्त्वाप्रत्ययादङ्गाङ्गिता</b> भवति ।
तथापि विपरीतं कस्मान्न भवतीत्यत्राह---<b>तत्र च पश्वर्थतैव प्राप्नोति यूपस्यापि तदर्थत्वात्</b> ।
अस्यार्थः---नोपाकरणं परिव्याणार्थं तथा हि सति यूपार्थतैव सर्वस्य स्यात् । सा चायुक्ता
यूषस्यापि पश्वङ्गत्वात् । तस्मात् पश्वङ्गमेव रशनेति । <b>सिद्धान्तवादी तु समानकर्तृकता-
मात्रं क्त्वाप्रत्ययादवसीयते न नियोगैक्यमिति यूपस्य द्वितीयातः प्राधान्यं युक्तमिति
सिद्धान्तितवान्</b> । अस्यार्थः---यथा द्वितीयातः <b>प्राधान्यावगमः</b> न तथा क्त्वाप्रत्ययात्,
किन्तु विमर्शान्तरापेक्ष इति 1द्वितीयावशेन यूपार्थपरिव्याणानुप्रवेशिनी रशनापि यूपार्था ।
<b>ननु चैकनियोगादृते समानकर्तृकतैव न संभवति</b> । द्वितीयात्वनीप्सितार्थापि संभवति ।
<b>सत्यं न संभवति किन्तु अधिकारैक्यात् सिद्धं समान कर्तृकत्वम्</b> ननु तर्हि किं क्त्वा-
प्रत्ययेन, एवमुच्यतां---<q>‘त्रिवृता यूपं परिव्ययति’</q> इति । <b>उच्यते</b>---कालार्था क्त्वाश्रुतिः ।
<note>(1) G. द्वितीयार्थापन्ना</note>
﻿<pb n="1069"/>
अत्राह---<b>ननु काललक्षणा अत्र नैव संभवति । उच्चारणकालविभागो हि क्त्वाप्रत्य-
योत्पत्तौ हेतुरित्युक्तम्</b> । अस्यार्थः---नानुष्ठानकालपूर्वता क्त्वाप्रत्ययोत्पत्तौ हेतुः । किन्तु
उच्चारणपूर्वकालता । अतः कथमनुष्ठाने पूर्वकालतोपदेशः स्यादिति । <b>सत्यमुक्तम् स
एवोच्चारणकालोऽनुष्ठानेऽपि लक्षणयोच्यते</b> । अस्यार्थः---क्त्वाप्रत्ययस्यानन्यपरत्वात्
उच्चारणगतोऽपि कालो लक्षणतयाऽनुष्ठाने विधीयते । <b>सर्वत्र कालविधावियमेव प्रतिपत्तिः
लोके वेदे च</b> । तत्रायं विशेषः <b>समानकर्तृकतापि नैव तत्राद्रियते कालनिष्ठत्वा-
न्नियोगस्य</b> । यत एव कालविधिपरे वाक्ये समानकर्तृकताऽवगम्यमानापि न विवक्षिता
एकत्ववत् । <b>अत एव च <q>‘दर्शपूर्णमासाभ्यामिष्ट्वा सोमेन यजेत’</q> इति समानकर्तृ-
कताचोद्यं परिहृतं भवति । प्रयोजनमुक्तम्</b> ।</p>
<p><b>स्वरुश्चाप्येकदेशत्वात्</b> । <q>‘यूषस्य स्वरुं करोति’</q> इति श्रूयते । कथं यूपार्थता
स्वरोराशङ्क्यते । न हि षष्ठी तादर्थ्यमाह, तत्राह---<b><q>‘यूपस्य स्वरुं’</q> इति स्वरुमान् यूप इति
मत्वर्थः प्रतीयते गोमानितिवत् तादर्थ्यं मन्यते पूर्वपक्षवादी । दृष्टो हि तादर्थ्ये सति</b>
<note>(1) P. 1271</note>
﻿<pb n="1070"/>
<b>मत्वर्थः । एवमत्रापीत्यभिप्रायः</b> । अस्यार्थः---<q>‘यूपस्य स्वरुं करोति’</q> इति स्वरोस्तावत्
कल्पयितव्यं तादर्थ्यम् । <q>‘यूपस्य स्वरुं’</q> इत्यत्र स्वरुमान् यूप इति मत्वर्थः प्रतीयते ।
मत्वर्थश्च प्रायेण तादर्थ्ये सति दृष्ट इति तत्रैव तादर्थ्यकल्पना युक्ता । तेनोत्पत्तिवाक्ये
प्रयोजनावगमात् यूपार्थ एव स्वरुः । स्वरुणा यूपमनक्‍तीति च तस्यैवाञ्जनेन प्रतिपत्तिः ।
<b>राद्धान्तवादी तु यवमतीत्येवमादिषु अनैकान्यात् पशुमनक्‍तीति च द्वितीयानिर्देशात्
दृष्टार्थत्वाच्च पश्वर्थतैवेति</b> मन्यते इति व्यवहितेन <b>संबन्धः</b> । अस्यार्थः---न तावन्म-
तुवर्थस्य नियमः यवमतीत्येवमादिषु व्यभिचारात् । पशुमिति च द्वितीयया अञ्जनस्यापि
कार्यान्तरश्रवणात् । अञ्जना(ता)र्थत्वे च स्वरोः क्रियानिर्वृत्त्या दृष्टार्थत्वाच्चाञ्‍जनार्थ एव स्वरुः
<b>षष्ठी तु उत्प1त्तिसंयोगेप्युपपन्नैवेत्यदोषः</b> । अस्यार्थः---प्रतीयमानोऽपि तावन्मत्वर्थः शेष-
ताव्यभिचारी प्रायिकादपि कथा नानुपपन्ना । अञ्जने वाक्येन विनियोगात् । नचाञ्जनमेव
प्रतिपत्तिः पशुं इत्यञ्जनस्यापि द्वितीयया कार्यान्तरश्रवणात् । अञ्जनार्थत्वे च स्वरोः क्रिया-
निर्वृत्तिश्च दृष्टोऽर्थः । न/?/ च षष्ठी मत्वर्थमप्येकान्ततोऽवगमयति उत्पत्तिसंयोगेनापि यूपार्थानु---
निष्पन्नतया च घटमानत्वात् । <b>प्रयोजनमुक्‍तम्</b> ।</p>
<p><b>दर्शपूर्णमासयोरिज्याः प्राधान्यविशेषात्</b> । पौर्णमास्यधिकरणे <q>‘य एवं विद्वान्
पौर्णमासीं यजते’</q> <q>‘य एवं विद्वानमावास्यां यजते’</q> इति समुदायानुवादाविति स्थितम् ।
तथाऽनुवादपक्षेपि कालसंबन्धितया श्रवणादुत्पत्तिकालयोगिनामेवानुवादः न सर्वेषां रूपवता-
<note>(1) G. उत्पन्न</note>
﻿<pb n="1071"/>
मिति स्थितम् । इदानीमधिकारवाक्यगतं यजिशब्दं प्रति चिन्ता किं सर्वे यागा अधिकार
प्रति विधीयन्ते उतानूदिता एवेति । ननु च यथाकालमेवाधिकारसंबन्धो न्यायः । उपपदानु-
रोधात् 1तेषामेवाधिकारसंबन्धो न्याय्यः कालसंबन्धस्य विद्यमानत्वात् समुदायानुवादवाक्यवत् ।
तस्मात् कथमत्र पूर्वपक्षे सर्वयागानां समप्रधानताशङ्का इत्यत्राह---<b>स्थितं राजसूयाधिकरणे
ऽनिज्या व्युदस्यन्ते यजिशब्दसंयोगेनाधिकारश्रवणात् यत्रैव च धातुर्वर्तते तत्रैवोपपदं
नामतया वर्तत इति नामधेयविचारे स्थितम् । अतः पूर्वपक्षवादी यागमात्रवचनोऽयं
यजिः । यत्र यजिः तत्रवोपपदं वर्तत इति मन्वानो द्विवचनान्तसरूपमेवेदमभिधानं
मन्यते</b> । अस्यार्थः---यजिरयं यागमात्रवचनः न कालयोगियागसमुदायवचनः काल-
संबद्धाश्च यागा बहवः तेषु द्विवचनान्तमुपपदं नाञ्जस्येन वर्तितुमर्हति । अनाञ्जसे च
द्विवचने कालयोगिष्वेव दर्शपूर्णमासपदं नाख्याताद्भेदेन वर्तते । किन्तु सन्नि-
हिताख्याताभिहितयागमात्र एव2 । न च समुदितकालावयबद्वययोगः कस्य-
चिदपि कर्मणोऽस्तीति 3तेनोपदेशेन विशेषे यजिमवस्थापयितुमलम् । अतो
राजसूयवत् अनिज्यैव परमङ्गम् । तस्मात् सर्वयागानां प्रकृतानामधिकार-
संबन्धः । तत्सामानाधिकरण्याच्च दर्शपूर्णमासशब्दोऽपि सर्वेषामपि नामधेयम्
दर्शपूर्णमासाभ्यामिति न द्विवचनं किन्तु तत्प्रतिरूपकम् । द्विवचनं वा विभक्तिव्यत्ययेन
बहुवचनार्थे । एकयज्यभिधानतया वा तदनूदितसमुदायाभिप्रायमेकबचनार्थे
द्रष्टव्यमिति । <b>यत्पुनः <q>‘प्रयाजे प्रयाजे कृष्णलं जुहोति’</q> इति विकृतिषु दर्शनं तत्कथ---</b>
<note>(1) G. केषाचिदेव</note> <note>(2) समुदित एव</note> <note>(3) R. तत्रोपपदं न</note>
﻿<pb n="1072"/>
<b>मस्मिन् पक्षे भविष्यति ?</b> यदि सर्वे यागाः प्रधानभूताः तदा प्रयाजानां प्रधानत्वात्
प्रधानस्य च <q>‘1कर्मणस्त्वप्रवृत्तत्वात्’</q> इति विकृतिष्वतिदेशनिराकरणात् । असति च प्रयाजे
तद्गुणविधानासंभवात् । उत्तरं तु प्रयाजप्राप्तिसिद्ध‍यर्थं अतिदेशादन्यत् <b>प्रमाणान्तरं
मृग्यम् । <q>‘यत्र’</q> इति वचन</b>मिदमुत्कर्षणीयम्---यत्र प्रयाजाः तत्र नेतव्यम् । प्राप्‍त्य-
भावेन प्राप्तिदर्शनं <b>व्यामोहो वा</b> कल्पनीयः । <b>कर्मान्तराणि वा</b> । नामतश्च धर्म-
ग्रहणं भविष्यति । न चेत् प्राकृताः प्रयाजाः2 किमिति विकृतावेव कर्मान्तराणि न
विधीयन्ते । प्रयाजशब्दश्च धर्मातिदेशको भविष्यति । सर्वथा अतिदेशाभावे
या काचिद्गर्तिभविष्यति । न्यायस्तावदयमुक्तः सर्वेयागाः प्रधानभूता इति ।
<b>यत्पुनः <q>‘य एवं विद्वानमावास्यां यजते’</q> <q>‘य एवं विद्वान् पौर्णमासीं यजते’</q>
इति तत्प्रकृतसमुदायद्वयं किमिति न परिगृह्यते द्विवचनयोगात्</b> । तत्र कालयोग्युपपद-
गतं द्विवचनं नायथार्थं भवतीत्युक्तमेव । उत्तरं---<b>उक्‍तं च धात्वर्थानुसार्युपपदमिति</b> ।
अस्यार्थः---धातुरयं तावत् यागमाह । न यागसमुदायम्3 । न च यागद्वयं कालद्वययोगि
प्रकृतम् । किन्तु बहवस्ते यागाः प्रकृताः । तेषु चागृह्यमाणविशेषत्वात् सर्वेषु यजिर्वर्तते ते
च बहव इति द्विवचनं न घटते द्विवचनानुपपत्तौ सत्यां न भेदेन नाम वर्तते । न चोभयपदानु-
रोधी कश्चिद्यागोऽस्ति इति नोपपदानुसारी यजिः । किं तर्हि यज्यनुसार्युपपदमिति ।
<b>दर्शशब्दाच्चान्यत्वावगतेः</b> दर्शशब्दवाच्योऽयं अमावास्याशब्दवाच्यतया न दृश्यते लोके ।
तेनामावास्याकालानुवादो नावगम्यते । तेनान्यत्वमधिकारविषयस्यावगम्यते । तेन <b>रायजसूय-
वदनिज्यैवात्राङ्गमिति स्थितम् । अत्रोच्यते---सत्यमिदं धात्वर्थानुसार्युपपदमिति</b>
<note>(1) पू. मी. 8-1-20</note> <note>(2) G. यागा.</note> <note>(3) G. कालसमुदायं</note>
﻿<pb n="1073"/>
<b>तथापि समुदायद्वयस्य प्रकृतत्वात् द्विवचनस्य चार्थान्तरानुपपत्तेः । संभवति च
स्वार्थे सरूपकल्पनाया असंभवात्</b> । अस्यार्थः---धात्वर्थानुसार्युपपदमिति सत्यं तथापि
समुदायद्वये अयं यजिर्वर्तत इति किमिति न भवति समुदायद्वयस्य प्रकृतत्वात् । ततश्च
समुदायद्वयस्यैवाधिकारसंबन्धः । कुतः ? द्विवचनस्यार्थान्तरानुपपत्तेः । संभवति च द्विवचने
द्विवचनसरूपमिति कल्पनानुपपत्तेः । ननु समुदायवचनोऽयं यजिः न भवतीत्युक्तम् ।
सत्यमुक्तम् । समुदायावस्थापन्नयागवचनो भविष्यति । तथा च सति द्विवचनमाञ्जस्येन
भविष्यति । तदाह---<b>धात्वर्थानुसारितायां चाविरोध उपपदस्य</b> । स्यात् । <b>कथम</b>-
विरोधः ? <b>यस्मात् नैवेदमुपपदं अधात्वर्थे प्रवृत्तम्</b> । किन्तु धात्वर्थ एव किञ्च
<b>धात्वर्थप्रवृत्तौ सत्यां नाम्‍नो नार्थपरित्याग उपपद्यते</b> । कालसंबद्धमिदमुपपदम् । तत्र
कालयोगिनामेव अनुवादवाक्ये नामतया ज्ञातं---अधिकारवाक्येपि तेषामेव ग्रहणे तस्यार्थस्य
त्यागो न भवति तस्यार्थः---प्रकृतसमुदायद्वयवचनादेव उपपन्नै नार्थान्तरकल्पने प्रमाणमस्ति
तदाऽतिपरोक्षवृत्त्याश्रयणमुपपदस्य कृतं न भविष्यति । <b>कश्चास्यार्थः ? प्रकृतसमुदायद्वय
वचनता । एवं तदनुसारित्वे उपपन्ने नार्थान्तरकल्पनायां प्रमाणमस्ति । ननु च
प्रकृतयागपरित्यागे नास्ति प्रमाणं धातोः । केन वोक्तमपरित्यागे प्रमाणमस्तीति ।
किन्तुपपदार्थविरोधाभिधाने नास्ति प्रमाणमित्युक्तमस्माभिः</b> । एतदुक्‍तं भवति---न
प्रकृतं परित्यज्यते यजेतेति यजिः प्रकृत एव वर्तते । किन्तुपपदानुगुण्यात् कालयोगिषु
﻿<pb n="1074"/>
आपन्नसमुदायभावेषु वर्तत इति । <b>यच्च दर्शशब्दश्रवणान्न प्रकृतप्रत्यभिज्ञाऽस्तीति
परिहृतं</b> तत् <b>वाक्यशेषेष्वेकार्थत्वदर्शनादिति । शक्यत्वाच्च</b> दर्शशब्देनापि
<b>तदर्थाभिधानस्य</b> चन्द्रादर्शनेन विपरीतलक्षणया दर्शशब्देन तदर्थाभिधानस्य
अमावास्याभिधानस्य । <b>तस्मात् सूक्‍तं फलवत्सन्निधावफलं तदङ्गमिति । यत्पुनरिद-
मुक्‍तं कस्मान्नानुषङ्गो भवष्यतीति चोद्यं परिहृतं तत् अनुषङ्गतो वर-
भितिकर्तव्यताकाङ्क्षापरिपूरणमिति । अन्यथा ह्यनवस्थैवाकाङ्क्षाया इति</b> । यद्यवं
यदीतिकर्तव्यताकाङ्क्षापूरकत्वे संभवति नानुषङ्ग । <b>किमिति</b> व्यवायान्नानुषज्येत इति
साङ्ग्रहण्यां <b>दर्शितम् तत्राप्ययमेव न्यायो युक्तः । वक्तव्यो वा विशेषः</b> ।</p>
<p>अयम<b>भिधीयते । युक्‍तं तत्र साङ्ग्रहण्यां विकृतित्वेन प्रकृतिवदितिकर्तव्य-
तायां स्थितायां निराकाङ्क्षत्वात्</b> । अतिदेशेनाकाङ्क्षापरिपूरणसंभवात् । अतस्तत्र
<b>व्यवायादेवानुषङ्गनिषेधः । इह पुनः अपर्यवसितत्वात् इतिकर्तव्यतार्थितायां</b> स्थिता/?/
﻿<pb n="1075"/>
<b>प्रकृतित्वात् तत्पूरणेनैवैकनि</b>योगत्वं <b>न पुनरधिकारान्तरकल्पनेति सूक्तम् । अङ्गवत्स्तु-
तयः</b> चक्षुषी वा इत्यादयः । <b>दर्शनानि च</b> विकृतिषु प्रयाजा<b>दीन्युक्‍तानि</b> ।</p>
<p><b>ज्योतिष्टोमे तुल्यानि</b> । ननु ज्योतींषि स्तोमा अस्येति बहुव्रीहिणा सोमयाग
एव प्रधानोऽवगम्यते । अथोच्येत सत्यं स्तोमवत्ता सोमयागानां किन्तु ज्योतिष्टोमता नास्तीति
बहुव्रीह्यर्थ एवात्र नोपपद्यते इति अनन्वितस्वार्थत्वात् यजिमात्रस्यापि कारकसंबन्ध1 इति ।
तन्न वाक्यशेषे त्रिवृदादिस्तोत्राणां ज्योतिष्ट्वकीर्तनात् । अर्थवादकीर्तितेनापि व्यपदेशो
दृश्यते2 एव <q>‘आग्नेयो वै ब्राह्मणः’</q> इतिवत् । तस्मात कथमत्र पूर्वपक्ष इत्यत्राह---<b>इह तु
द्विवचनाद्यभावात् न यागमात्रप्रतिपत्तिः शक्यते वारयितुम्</b> । अस्यार्थः---यथा
दर्शपूर्णमासाभ्यामिति द्विवचनानुरोधान्न सर्वयोगेषु वृत्तिः तथेह नास्ति किञ्चित् । तस्मान्न
यागमात्रे वृत्तिः शक्यते वारयितुम् । ननु ज्योतिष्टोमप्रातिपदिकादेव वारयितुं शक्यते
तत्राह---<b>ज्योतिष्टोमशब्दस्य च नामधेयत्वात् प्रवृत्तौ निमित्तमभिधेयं नान्वयीत्युक्‍तं
नामधेयविचारे</b>। अस्यार्थः---<b>न ज्योतिष्टे मशब्दो यजेः विशेषकः किं तर्हि,</b> नाममात्रम् ।
<b>न</b> हि विधीयमानस्य विशेषणं <b>विवक्षितुं न्याय्यम्</b> । न च अरुणैकहायनीन्यायः संभवति ।
ज्योतिष्टोमशब्दस्यार्थान्तराभावात् <b>भावार्थमात्रस्य च नियोगेन</b> साक्षात्संबन्धात् । तस्माद-
विशिष्टं यजिमात्रमत्र प्रधानं <b>अयजिरेवात्राप्यङ्गं, राजसूयवत् नामापि तद्वत्</b> । अत्रोच्यते
<note>(1) G. स्य कारकसम्बन्धः</note> <note>(2) G. गृह्यते</note>
﻿<pb n="1076"/>
---यदि नामत्वादनन्वयित्वमुक्तमस्माभिः स्यादेतदेवं, यदि यद्यन्नाम तत्तत् कार्यान्वयि भवती-
त्युक्तमस्माभिः तदा भवेदेतदेवं, तत्र पुनरनन्वयादेवानन्वयित्वमुक्तम् । न हि कथश्चित्
उद्भिदादयः कार्येऽन्वयवन्तः । तेन कार्येऽनन्वयिनः उक्ताः, न सत्यन्वये नामत्वादनन्व-
यित्वम् । इह त्वनन्वयोऽवगम्यमानो यजिविशेषोपस्थापकतया न नामतया वारयितुं
शक्यते । <b>ननु च नामतैवात्र ह्रीयते विशेषणपदमेवैतत् तदा भवति</b> । तच्च न-
युक्तमिति भावः । <b>किं नश्छिन्नम्</b> तथापि राद्धान्तस्सिद्ध एव । एतच्चाभ्युपगम्यवाद-
मात्रम् । <b>किन्तु विशेषणपदमप्येतन्नामैव, अर्थान्तरानुपपत्तेः । यज्यर्थस्य विशेष-
मात्रावगमहेतुत्वात् । अतोऽन्वितमपि विशेषणमात्रनिष्ठमिति नामैव अर्थान्तरानुपादा-
नात्</b> । अस्यार्थः---नेदं नीलादिवद्विशेषणं, किन्तु एतन्नामानुगुण्येन यजिरेव
विशिष्टे यागे वर्तते । यदि हि यागमात्रे वर्तेत तदा नाम्‍नो [ऽर्थान्वयश्च यागे स्यात् ।
तस्य च सोमयागवचनत्वात् । तेनैतदनुरोद्धं विशिष्टे यागे यजिरेव वर्तते]
ऽतिपरोक्षा वृत्तिराश्रयणीया तेनैतद्विरोधाद्विशिष्टे यागे वर्तते यजिरेव । ज्योतिष्टो-
मपदमपि तत्रैव नामतया वर्तते अर्थान्तरानुपस्थापकत्वात् । नन्वेवं वैश्वदेवेन
यजेतेत्यत्रापि किमिति वैश्वदेवपदानुरोधात् यजिः वैश्वदेव्यामिक्षासाध्येयाग एव न वर्तते ।
ततश्च वैश्वदेवपदमपि तस्यैव नामास्तु न सर्वेषाम् ।</p>
﻿<pb n="1077"/>
<p>अत्रोच्यते---1द्विविधं हि नाम, किञ्चित् प्रवृत्तं, किञ्चिच्च प्रवर्त्यं, यत्र वाक्यान्तरालो-
चनया यागे प्रवृत्तिरवधारिता, तत्प्रवृत्तं नाम । यथा दर्शपूर्णमासौ इति । कालवचनयो-
रप्यनयोः अनुत्पादात् आग्नेयादिवचनता । तथा ज्योतिष्टोमशब्दोऽपि प्रवृत्तनाम ।
अर्थवादालोचनया यागे प्रवृत्त्यवगतेः । प्रवृत्तेन च नाम्ना वाक्यान्तरेण यजिर्विशेषेऽवस्थाप्यते
तन्निरपेक्षनामत्वावगतेः । राजसूयशब्दस्तु यद्यपि राजा सोमः सूयतेऽस्मिन्निति व्युत्पत्त्या
सोमाभिषवसंबन्धात् सोमयागे प्रवृत्तनाम तथापि न यजिं विशेषेऽवस्थापयितुमलम्, स्वाराज्य-
फलत्वात्कर्मणः । राजा सूयते अस्मादिति व्युत्पत्त्यन्तसंभवात् । यस्य नान्यतो यागे प्रवृत्ति-
रवगता, किन्तु स्ववाक्यगतयजिसामानाधिकरण्येनैव कल्प्या तत् प्रवर्त्यं नाम । यथा
वैश्वदेवशब्दः । स हि सूक्तहविषोरिति नियमात् सूक्तहविषोरेव वर्तते न यागे । तेन
वैश्वदेवेन यजेतेति यजिसामानाधिकरण्यात् अस्य नामता कल्प्या । ततश्च पूर्वप्रकृतयागवर्तिनं
यजिं न विशेषेऽवस्थापयितुमलमिति सिद्धम् । अनुवादवाक्यगतश्च यजिरेव यथोत्पत्तिकाल-
योगिष्वेव तव वर्तते तेषामेवामावास्यापौर्णमासीशब्दौ नामनी तथा पौर्णमास्यधिकरणे
उक्तमिति । इति नामचतुष्टयविवेकः ।</p>
<trailer>इति शालिकनाथमिश्रविरचितायां ऋजुविमलायां
पञ्चिकायां चतुर्थस्य
चतुर्थः पादः</trailer>
<note>(1) G. अत्रोच्यते---वैश्वदेवशब्दोऽपि यजिसामानाधिकरण्यात्
प्रयुज्यते । यजिश्च प्राकृतेषु सर्वेषु यागेषु । न चासौवेश्वदेव-
शब्देन विशेषेऽवस्थापयितुं शक्यते । अपि तु सर्वेषु वृत्तिसंभवात्
विश्वदेवशब्देन यागे वैश्वदेवशब्दो वर्तते विश्‍वेषां देवानामिति । न च
संबन्धः विश्‍वैर्देवैः विहितैर्वा स्यात् विधीयमानैर्वा । तत्र विधीयमानता
तावत् न संभवति आमिक्षाया विहितत्वात् । अन्यत्र चाशक्यत्वात् ।
अविधीयमानतया तु सर्वेषामपि व्यपदेशो घटते दण्डिवत् यथैकपुरुषवर्ति-
नापि दण्डेन सर्व एव दण्ढिनोऽभिधीयन्ते । तेन व्यपदेशमात्रसिध्यर्थे
व्यपदेशान्न विधिराश्रयणीयः । व्यपदेशश्चेदुपपन्नो यजिं सङ्कोच-
यितुमर्हति ।</note>
﻿<pb n="1078"/>
<note>नन्वेवमत्रापि ज्योतिष्टोमशब्दोऽपि सोमयागसाहचर्यात् यागान्तरे वर्तेत ।
उच्यते---अधिकारवाक्ये साङ्गो यागो विधीयते । नानूद्यते । तेन ज्योति-
ष्टोमशब्दवाच्ययागविषयो नियोगः प्रतीयते । न च स्वार्थतया सर्वान्
यागान् गृह्णाति । गृहीतानां च कथं स्यादन्वय इति चिन्तायां न सर्वे यागाः
करणतयाऽन्वयं यान्ति नाम्नोऽतिपरोक्षप्रवृत्त्यापत्तेः । तेन सोमयागा
एव सर्वे करणतयाऽन्वयं यान्ति । तदा न च नाम्‍नोऽतिपरोक्षवृत्तिप्रसङ्गः ।
तेन सोमयागस्येव प्राधान्यं वैश्वदेवेनेतीत्यनुवादः । स च प्रकृतापेक्षी ।
प्रकृतापेक्षित्वे च सर्वेषामनुवादः । नन्वेवं य एवं विद्वान् पौर्णमासीं यजते
इत्यनुवादः स्यात् नाकालसंबन्धनिबन्धनेनानुवादः तथा तत्रैवोक्‍तम् ।
अतः कालयोगिनामेवानुवादः राजसूयशब्दे तु सर्वयागानां करणाभावेन
नाम्‍नो न काचित्क्षतिः । यस्माद्राजासूयते यस्मिन् कर्मणीति फल-
निबन्धनमेव नामेति ।</note>
<trailer>इति ऋजुविमलायां चतुर्थस्य 
चतुर्थः पादः</trailer>
﻿<pb n="1079"/>
</section>
<section>
<head>अथ ऋजुविमलायां</head>
</section>
<section>
<head>पञ्चमाध्यायस्य प्रथमः पादः</head>
<p><b>श्रुतिलक्षणमानुपूर्व्यं</b> । अत्र भाष्यकारेण प्रयोजकाप्रयोजकलक्षणं वृत्तमित्युक्तम् ।
तदाक्षिपति---<b>ननु क्रत्वर्थपुरुषार्थचिन्तापि तत्र वृत्ता । किमिदं प्रयोजकाप्रयोजकलक्षणं
वृत्तमिति</b> । अस्यार्थः---यदि तावत् संक्षेपेणाध्यायार्थः कीर्त्यते तदेवं कीर्तनीयम् ।
औपदानिकं वस्तुवृत्तमिति । अथ विस्तरेण ततः क्रत्वर्थपुरुषार्थाङ्गप्रधानफलविध्यर्थवादा
अपि कीर्तनीयाः । किमिति प्रयोजकाप्रयोजकमेव कीर्त्यते । तेषामपि चतुर्थे चिन्ति-
तत्वादिति । <b>उच्यते---क्रमचिन्तायामस्यैवोपयोगात्</b> । प्रयोजकाप्रयोजकलक्षणमेव
क्रमचिन्तायामुपयोगि यस्मात् तस्मात्तदेव कीर्त्यते नापरम् अनुपयोगित्वात् । <b>वक्ष्यमाणौप-
यिकं हि वृत्तं कीर्त्यते</b> । यस्य हि वक्ष्यमाणमर्थं प्रत्युपायभावः तदेवात्र कीर्त्यते । <b>न
वृत्ततया</b> वृत्तमित्येतावता न वृत्तं सङ्कीर्तनीयम् । कथमुपायत्वं क्रमचिन्तायां प्रयोजका-
प्रयोजकलक्षणस्येत्याह---<b>एकप्रयोगप्रयुक्तानां हि क्रमो भवति नाप्रयुक्तानामिति प्रयोजका-
प्रयोजकसङ्कीर्तनम्</b> । एकेन प्रयोगेण प्रयोगविधिना प्रयोज्यानां स्वसिध्यर्थमाक्षिप्तानुष्ठाना-
नां पदार्थानां अनुष्ठानवितानरूपः क्रमो भवति । नाप्रयुक्तानाम् । तेन प्रयोजकत्वे ज्ञाते
<note>(1) P. 1284</note>
﻿<pb n="1080"/>
क्रमज्ञानमुत्पद्यते अनुष्ठानवैतत्येन च प्रयोगपर्यन्तप्रयोजकत्वं निर्वहतीति परस्परापेक्षितयाऽस्ति
संबन्ध इति युक्‍तं प्रयोजकाप्रयोजकसङ्कीर्तनम् । <b>यदि प्रयुक्तानां क्रमश्चिन्त्यते अविधेय-
स्तर्हि क्रमः</b> । यदि प्रयुक्तानां सतामुत्तरकालं क्रमश्चिन्त्यते अविधेयस्तर्हि क्रमः । ततश्च
प्रतीतिमात्रेण क्रमस्वीकारे प्रतीतानां तदाशङ्का न युक्‍तेति भावः । कथं पुनः प्रयुक्त्युत्तर-
कालभावित्वेनाविधेयत्वमित्यत्राह---<b>विहितं हि प्रयुज्यते नाप्रयुक्तस्य विधानमिति</b> ।
अस्यार्थः---तत् विधेयमित्युच्यते यद्विधिना स्वसिद्ध‍यर्थमुपादीयते । तथा चोक्तं श्येनग्रन्थे
---<q>“यत्तु सिद्ध‍यर्थमुपादीयते तद्विधेयमिति तन्त्रे व्यवहारः”</q> इति । तेन विधेयत्वं प्रयुक्तत्वेन
व्याप्तम् । तद्दर्शयति---यद्विहितं तत्प्रयुज्यते । यत्पुनर्न प्रयुज्यते तद्विधेयमपि न भवति इति
व्यापकभूतप्रयुक्तिनिवृत्तौ व्याप्यभूतस्य विधेयत्वस्य निवृत्तिरिति । परिहरति
---<b>केन वोक्तं क्रमो विधीयत इति</b> । ननु यद्यविधेयः किमिति तर्हि चिन्त्यते विधेयत्वे
हि क्रमस्य सिद्धान्ते किं क्रमो विधीयते न वेति चिन्ता युक्‍तेत्याशङ्क्य चिन्ताविषयं स्वरूपं
चाह---<b>न विहितवितानमेवात्र चिन्त्यते । किं यथा प्रतिपन्नविहितवितानमनुष्ठेयं
उतानियमेनेति</b> । विहिता ये पदार्थास्तेषां प्रयोगावस्थायां योऽयं वितानः स एवात्र चिन्त्यते ।
योऽयं श्रुत्यादिभिः प्रतिपन्नो विहितवितानः किं तमननिक्रम्यानुष्ठेयं अनुष्ठानं कर्तव्य उतानिय-
मेनेति । प्रतिपन्नश्चासौ विहितवितानश्चेति कर्मधारयं कृत्वा पश्चाद्यथाशब्देन सहाव्ययी-
भावः । <b>एवं च वदता</b> अस्मिन्नधिकरणे सर्व एव श्रुत्याद्यवगम्यः क्रमः किमादरणीयः
उत नेति चिन्त्यत इति प्रदर्शितम् । प्रदर्शनमात्रतया तु श्रुतिक्रम उदाहृतः । <b>कथं पुनरि-
त्यत्रायमाशयः</b>---प्रतीतमात्रेण क्रमादरे प्रतीतानादराशङ्काऽनुपपन्ना । 1विधेयतया स्वीकारे तु
<note>(1) G. विधेययोः</note>
﻿<pb n="1081"/>
प्रतीतस्याप्यविधेयता युक्‍तेति । परिहरति---<b>विनियोगशून्यत्वात् विहितवितानावगमस्य</b> ।
यथाप्रतिपत्ति अनुष्ठानमाशङ्क्यते इति पूर्वेण संबन्धः । अस्यार्थः---वितानाभिधायकः
शब्दः कश्चिन्नास्ति । यश्च नाभिधीयते नासौ विनियुज्यते तार्तीयैः प्रमाणैः । नापि
चैकत्वादिवत् विनियोगेनाप्युपादानशेषी क्रियते । तेन तार्तीयचातुर्थिकविनियोगरहितत्वात्
वितानप्रत्ययस्यादरणीयता नास्ति । अविधेयत्वेऽपि क्रमस्येयमेव युक्तिः अभिधानशून्य
तया1 विनियोगाभावेनानङ्गत्वात् । विधिना च स्वसिद्ध‍यर्थत्वेनाप्रयुक्‍तेरिति । <b>नान्तरीयको
हि विधेयावगतौ वितानप्रत्ययः</b> बहुषु पदार्थेषु एकेन कर्त्रा प्रयुज्यमानेषु नान्तरीयकोऽयं
वितान(वत् प्रयोगः प्रयोग) प्रत्ययो नाभिधानिक इत्यर्थः । उपसंहरति---<b>यश्चार्थादर्थो न स
चोदनार्थ इति मन्वानः पूर्वपक्षवादी अनियमं मन्यते</b> । तेन प्रतीतमात्रेणापि क्रमस्वीकारे
अनादराशङ्का उपपद्यत एवेति समर्थितम् । <b>ननु च <q>‘अध्वर्युर्गृहपतिं दीक्षयित्वा’</q> इत्यत्र
क्रमविधानमेवोपन्यस्तं भाष्यकारेण</b> । दीक्षाणां प्राप्तत्वात् इत्यनेन ग्रन्थेन <b>विधेयान्तरा-
भावात्</b> क्रमविधानार्थैव श्रुतिरिति <b>वदता</b> । तेनाविधेयत्वाभिधानं भाष्यविरुद्धमिति
वदति । इदानीं परिहरति---<b>यद्येवं यदि</b> विधेयान्तराभावेन क्रमविधानमयुक्तं तर्हि यस्माद-
<b>स्त्येवात्र विधेयान्तरं अनेनामी दीक्षितव्या इति कर्तृविशेषविधानाम्</b> । अध्वर्य्वादि-
दीक्षासु प्रतिप्रस्थात्रादिकर्तृविशेषविधानमप्यत्र प्रतीयते । ननु <q>‘अध्वर्युर्गृहपतिं’</q> इत्यत्र तर्हि
<note>(1) G. तयापि</note>
﻿<pb n="1082"/>
विधेयान्तरं नास्ति अध्वर्योश्चोदकत एव प्राप्तत्वात्, अत्राह---<b>अध्वर्युविधावपि नियमः</b> ये
यजमानास्त ऋत्विज इत्यनेन वाक्येन यजमाना एवार्त्विजेषु विनियुक्ताः । तेनाध्वर्युस्ताव-
न्निवर्तितः । किन्तु केनचिद्यजमानेन केचिद्यजमाना दीक्षयितव्याः । तत्र ऋत्विक्कर्म-
करतया ते यजमाना एव तेन तेनर्त्विग्विशेषवाचिना अध्वर्य्वादिशब्देनोच्यन्ते । तत्र
येनैव किञ्चिदाध्वर्यवं कृतवता अध्वर्युव्यपदेशो लब्धः तेनैवापरमप्याध्वर्यवं कर्तव्यमिति नास्ति
नियामकं प्रमाणं अत आह---<b>अध्वर्युविधावपि नियम इति</b> । तेन प्रतिप्रस्थात्रादि-
विधिरपि नियमार्थ एवेति मन्तव्यम् । <b>किं हेयमेवेदं भाष्यं ?</b> यदि दीक्षाणां प्राप्तत्वेन
क्रमविधानार्थैव श्रुतिरित्याह---<b>तद्भाष्यं किं हेयमेव</b> । नेति वदामः । <b>यदिदं क्त्वेति
पौर्वापर्यमभिधाने गम्यते कर्तृविधौ तदनुष्ठानौपयिकतयैव कर्तृविधावुपयुज्यते न
संबन्धिविधाविति तन्निष्ठा श्रुतिरित्युक्तम्</b> । अस्यार्थः---न क्त्वाप्रत्ययस्तावत् अनुष्ठानगतं
पौर्वापर्यमाह । किन्तु समानकर्तृकतामेव । प्रयोगगतां तु पूर्वकालतां उपाधित्वेन
स्वीकरोति । तेन क्त्वान्तं पूर्वं प्रयोक्तव्यं; यच्च पूर्वं प्रयुज्यते तदर्थः पूर्वमवगम्यते ।
यच्च पूर्वमवगम्यते तत्पूर्वमनुष्ठीयते अपरं च पश्चात् । तेन प्रयोगविततिविशेषोऽवगम्यते
तेव क्त्वाश्रुतिबलेन वितानावगतेः श्रौतोऽयं क्रमः । अथ कस्मात् पाठक्रमेणायं क्रमनियमो
न भवतीति चेन्न । दीक्षाणां चोदकतः प्राप्तत्वात् वाक्यस्य च कर्तृविशेषविधानार्थत्वात्
यदि दीक्षैव यावद्विधीयते तदोत्पत्तिवाक्येक्रमेणानुष्ठानमपि भवेत् । येनैव क्रमेणोत्पत्ति-
वाक्यान्युच्चार्यन्ते तेनैव तदर्थावगतिः अवगतिक्रमेण चानुष्ठाने क्रमोऽपि भवति, अवगति-
निबन्धनत्वादनुष्ठानक्रमस्य । चोदकप्राप्ता तु दीक्षा न वाक्येनावगम्यते इति न तत्र
पाठक्रमेण क्रमावगतिः किं तर्हि क्त्वाश्रुतित एवेति । अक्षरयोजनातु---यदिदं क्त्वेति
श्रुतेरुपाधिभूतं पौर्वापर्यमभिधाने शब्दप्रयोगेऽवगम्यते कर्तृविधौ तत् कर्तृविधावनुष्ठानौपयिक-
﻿<pb n="1083"/>
तयैवोपयुज्यते विततिविशेषावगमं विनानुष्ठानाभावात् । अनुष्ठानौपयिकक्रमावगमहेतुत्वादनु-
ष्ठानौपयिकं पौर्वापर्यम् । कर्तृविधानपक्षे तु दीक्षाणामविधेयत्वान्न पाठतः क्रमः अपि तु
श्रुतेः । संबन्धिविधौ तु क्रमसंबन्धिदीक्षाविधौ तु पाठत एवानुष्ठानेऽपि क्रमावगतेः नानु-
ष्ठानौपयिकतयोपयुज्यते । किन्तु शब्दसाधुतामात्रेणेति हेतोस्तन्निष्ठा क्रमनिष्ठाश्रुतिरित्युक्‍तं
भाष्यकारेण । तेन भाष्याक्षराण्येवं योज्यानि । दीक्षाणां प्राप्तत्वादिह वाक्ये तासाम-
विधेयत्वात् पाठतः क्रमानवगतेः क्त्वाश्रुतिरेव क्रमविधानार्था क्रमावगत्यर्थेति यावत् ।
विधानवाचोयुक्तिस्तु गौणी विधेयवत्क्रमेऽपि तात्पर्यश्रुतेः इति दर्शयितुम् । तेन श्रुतिलक्षणमानु-
पूव्यमिति सूत्रं अध्वर्युर्ब्रह्माणं इत्यत्र श्रौत एव क्रमो न पाठक्रम इति दर्शयितुं सूत्रकारेण
प्रणीतमिति दर्शितं भाष्यकारेण । तेनाये विचारः---किं ‘अध्वर्युरित्यादिवाक्ये श्रुतिक्रमोऽयं
उत पाठक्रम इति । तत्र पूर्वपक्षवादी अवदानवाक्यवत् पाठक्रमोऽयमित्याह । राद्धान्तवादी
तु चोदकत एव दीक्षाणां प्राप्तत्वात् उत्पत्तौ नास्ति दीक्षाणां पाठक्रम इति नायं पाठक्रमः ।
किन्तु श्रुतिक्रम एवायमिति । चिन्ताप्रयोजनं तु यत्र चोदकतः प्राप्तेषु अन्यपरे वाक्ये
श्रुतिर्नास्ति तत्र पाठत एव क्रमो नादरणीयः इति । एवं च वर्णकद्वयमत्र । प्रथमवर्णके
सर्वक्रमादरानादरविचारः । द्वितीये तु किमयं श्रौतक्रमः उत पाठक्रम इति विचारः । अयं
च तृतीयः पुनरुक्तिपरिहारः । द्वितीयेतु पुनरुक्त्याशङ्कापरिहारे क्रमादरानादरविचारेण
एकमेव वर्णकमिति मन्तव्यम् । प्रथमस्तु परिहारः परमतेनोक्तः । अत एवापरितोषेण
परिहारान्तरमुक्तम् । तृतीयपरिहारस्तु विषयव्याप्‍त्यर्थ इति । कस्मात् पुनः क्रमस्य
विधेयत्वमेव परमार्थतो नाङ्गीक्रियते येन विधेय इव तन्निष्ठतामात्रेण गौणो विधेयव्यपदेशो
वर्ण्यत इत्यत्राह---<b>अप्रयुक्‍तस्याविधेयत्वमेव हेतुरुक्‍तः</b> । अस्यार्थः---यदि ह्यप्रयुक्तस्यापि
विधेयत्वं स्यात् तदा क्रमोऽपि परमार्थत एव विधेयः स्यात् न त्विदमस्तीति । यदि
श्रुत्यवगतपौर्वापर्यबलायातः क्रमः श्रौतो भवति <b>एवं तर्हि हृदयस्याग्रेऽवद्यत्यथ जिह्वाया अथ
वक्षस इत्येतदप्युदाहरणमत्र स्यात्</b> । अत्राप्यग्राथशब्दाभ्यां पौर्वापर्यबलेन क्रमावगतेः ।
﻿<pb n="1084"/>
<b>नेति ब्रूमः</b> । नैतदुदाहरणमिति ब्रूमः <b>पाठादवगतस्यायमथशब्दोऽनुवादः</b> । इदं वाक्य-
मवदानविधायकं तेनोत्पत्तिवाक्येन क्रमावधारणं पाठत एव । <b>कर्तृविशेषविधौ पुनर्तान्यतः
क्रमोऽवगन्तुं शक्यतेऽन्यदतः क्त्वाप्रत्ययात् । कर्तृविधिरयं न दीक्षाविधिः । तेन</b>
दीक्षाणां नायमुत्पत्तिश्चोदनालक्षण इति नान्यतः पाठादयं क्रमोऽवगन्तुं शक्यते । अतः क्त्वा-
प्रत्ययाद्विनाऽन्यः शब्दोऽपि [विता]नार्थे वर्तत इति सूक्‍तं प्रयोजकाप्रयोजकलक्षणसङ्कीर्तनम् ।
संप्रति पूर्वपक्षमाह---<b>किं पुनः कारणं नान्तरीयकोऽयं नियम आद्रियते । न ह्यचोदना-
लक्षणस्य चोदनालक्षणनियोगनिर्वृत्तावङ्गतोपपद्यते</b> । यत्खलु अचोदनालक्षणं न तस्य
चोदनालक्षणनियोगनिर्वृत्तावङ्गतोपपद्यते । तदुक्‍तं---‘न चाविहितमङ्गं भवति” इति ।
यच्चाङ्गं न तन्नियमेनादरणीयम् । सिद्धान्तमाह-<b>सत्यं नोपपद्यते</b> । सत्यमङ्गता नोपपद्यते
यत एवाङ्गं क्रमो न भवति अत एव च नानुष्ठीयते । नाप्युपादीयते पदार्थास्त्वनुष्ठीयन्ते
न क्रमः, किन्तु अनुष्ठीयमानेषु बहुषु पदार्थेषु एककर्तृकेष्वर्थात् क्रमो विततिरूप आपतति ।
यद्यनङ्गं क्रमः किमिति तर्हि तन्नियमादरणं तत्राह---<b>किन्तु अर्थप्राप्तं क्रमान्तरं निरुणद्धि ।
तस्यानवगमादित्युच्यते श्रुत्यादिभिः</b> । क्रमे ह्यवगते क्रमान्तरावगतिरेव नोदेति । यथा-
वगति चानुष्ठानं बुद्धिपूर्वकारिणामिति क्रमनियमानादरः । <b>अतोऽनपेक्षत्वमिवाविधीय-
मानमप्युपकारायैव भवतीति न दोषः</b> । अस्यार्थः---यथाऽनपेक्षत्वं न विधीयते
1तथानुष्ठानोपकारि भवति तथा यद्यपि क्रमो न विधीयते तथाप्यनुष्ठानोपयोगि भवति क्रमरहित-
<note>(1) G. अथवाऽनुष्ठानोपकारा भवन्ति</note>
﻿<pb n="1085"/>
स्यानुष्ठानासंभवादिति न दोषः । <b>पुनरुक्त्याद्याशङ्का तूक्ता</b> । प्रथमं पुनरुक्‍तताशङ्का ।
पुनश्चाप्तस्मरणे प्रयोजने दर्शिते वृत्तिकारेण तत्कार्यमित्याशङ्का दर्शिता भाष्ये उक्ता ।</p>
<p><b>अर्थाच्च । एवं तावदनन्यपरा(र्था)क्षरतया नियमितः क्रमः इदानीं कार्यानु-
रोधेन क्रमोऽपि नियम्यते तत्परत्वात् पदार्थानुष्ठानस्य</b> । पूर्वं तावत् क्त्वाक्षराणामनन्य-
परतया क्रमनियममात्रपरत्वात् क्रमनियमो2वर्णितः । अधुना यद्यपि क्रमपराण्यक्षराणि न
सन्ति तथापि कार्यानुरोधेन क्रमो नियम्यते । येन कालयोगेन कार्यं संपद्यते तेन तावत्
पौर्वापर्यमाश्रयणीयम् । तद्वशेन या विततिः सैवादरणीया कार्यपरत्वात्पदार्थानुष्ठानस्य, कार्यं
निर्वर्त्स्यतीति पदार्था अनुष्ठीयन्ते । तेन तदनुरोधेनैव 3कालविशेषपरिग्रहः तन्नान्तरीयकश्च
क्रमोऽप्याश्रयणीयः । अत्र पूर्वपक्षाशङ्केत्यन्तमुक्त्वा अननन्यपराक्षतरया श्रुत्या क्रमावगमः,
अर्थे तु न किञ्चित् अवगतौ प्रमाणमस्ति प्रयोजनमात्रत्वात् प्रयोजनस्य । राद्धान्तस्तु
प्रयोजनमपि भवति अनुष्ठानकालभेदावगमद्वारेण क्रमावगतौ कारणमिति---<b>तत्र च प्रदर्शितान्यु-
दाहरणानि । किं पाठक्रमस्यायं बाधः</b> । <q>‘अग्निहोत्रं जुहोति’</q> <q>‘यवागूं पचति’</q> इति
पाठादन्यादृशः क्रमः । अर्थाच्चान्यादृशः । तत्र पाठक्रमं बाधित्वाऽर्थक्रमः स्वीक्रियत
इति ब्रुवन् भाष्यकारो बाधमिव दर्शयति । तच्चायुक्तम् । क्रमकोपाधिकरणेन पुनरुक्तत्वा-
दित्याशयः । <b>नेति ब्रूमः इदमपि क्रमनियमहेतुकारणं न कस्यचिद्विरोधितया प्रदर्श्यते</b> ।
<note>(1) P. 1290</note> <note>(2) G. नियमोऽवतीर्णः</note> <note>(3) कार्य</note>
﻿<pb n="1086"/>
इदमप्यर्थाख्यं क्रमनियमस्य यो हेतुः कालविशेषः तस्य कारणं प्रदर्श्यते । न कस्य
चिद्विरोधितया । <b>बलाबलचन्तायां तु विरोधे बलीयस्त्वं च</b> प्रदर्श्यते क्रमकोपीधि-
करणे । <b>इह पुनः</b> अर्थाख्यप्रमाण<b>स्वरूपप्रतिपत्त्यर्थमेवेदं वचनमुपन्यस्तम्</b> ।</p>
<p><b>अनियमोऽन्यत्र । यत्र क्रमनियमप्रमाणमुक्‍तं</b> श्रुत्यर्थात्मकं <b>वक्ष्यमाणं च
पाठादिकं नास्ति तत्रानियम एव</b> । अनुष्ठानस्वभावेन क्रममात्रावगतेः । किमुदाहरणं
तत्राह---<b>यथा शाखान्तरीयाङ्गविधानं शाखान्तर उपसंह्रियमाणं,</b> तत्र हि पाठतोऽपि
क्रमनियमो नास्तीति प्रत्युदाहरणमात्रमिदम् ।</p>
<p><b>क्रमेण वा नियम्येत । यत्र पुनस्तात्पर्यमक्षराणां नास्ति, यथा ‘अध्वर्युः, इत्यादौ;
न च कार्यतो विरोधः यथा</b> यवागूपाके यथापाठमनुष्ठीयमाने । <b>तत्र का कथा</b>
क्रमनियमस्य । यथा <q>‘समिधो यजति, तनूनपातं यजति’</q> इति । उत्तरं---<b>तत्रापि</b>
<note>(1) P. 1290</note> <note>(2) P. 1291</note>
﻿<pb n="1087"/>
<b>पाठान्नियमः</b> यत्क्रमः पाठः प्रयोगोऽपि तत्क्रमक एव भवति । <b>ननु च पाठक्रमावगति-
र्निमूला । न तस्याः किञ्चिन्निमित्तमस्ति । 1पदानां 2वाक्यार्थावगतिहेतुत्वात्</b>
यदि प्रत्यस्तमितपदाविभागद्वाक्यादेव वाक्यार्थः प्रतीयते तदा वाचकपदाभावेऽपि वाक्यादेवेय-
मर्थावगतिः इत्यवधार्येत । न चैतदस्ति । <b>निर्मूला चावगतिर्न प्रमाणम् । पूर्वो धावतीत्यत्र
(परान्वयैक्ये)परान्वयावगतिरिव</b>पूर्वसंबन्धमूला चापरावगतिः स्यात्, नान्वितावगतिः ।
<b>तस्माद्यथेष्टमत्र क्रमपरिग्रहं न्याय्यं मन्यते । मैवं वोचः । वाक्यक्रम इव वाक्यार्थ-
क्रमोऽपि शब्दनिबन्धन एव</b> । यादृशो वाक्यक्रमः तादृशो वाक्यार्थक्रमः सोऽपि शब्द-
निबन्धन एव । यथा <b>न शब्दादृते शब्दक्रमोऽवगम्यते</b> न श्रुत्या विना श्रुतिक्रमोऽवगम्यत
इत्यर्थः । <b>अर्थादृते नार्थक्रमः । यस्मिंश्च सत्येव यदवगम्यते अव्यभिचारात् तस्य
तन्निमित्तमिति वदामः</b> । ननु च पदानां वाक्यार्थप्रतिपत्तिनिमित्तत्वात् पादभावे
क्रमावगतिरियमुदीयमानापि प्रतिभा, न प्रमाणं भवितुमर्हति । उच्यते---यथाऽत्र शब्दस्य
निमित्तता तथोच्यते । यत्तावत् प्रथमं पठ्यते तत्तावत् प्रथममवगम्यते तथा
प्रयोगकाले प्रथमं स्मर्यते यथास्मरणमनुष्ठनमिति तस्यानुष्ठानमपि प्रथममवगम्यते ।
तदनन्तरावगतस्य (स्मृतस्य) तदनन्तरमेवानुष्ठानम् । एवं च प्रयोगविततिरवगम्यत
इति । यत एव पाठक्रमेणानुष्ठानक्रमोऽवगम्यते । <b>अत एव च नियतक्रममध्ययनं</b>
<note>(1) R. पदार्थानां</note> <note>(2) G. वाक्यावगति</note>
﻿<pb n="1088"/>
<b>दृष्टार्थमेव भवति । अन्यत्र कार्यविशेषात्</b> यत्र कार्यविशेषोऽवगम्यते यथा यावगूपाके
तत्र हि नियतक्रममध्ययनं दृष्टार्थं न भवति । यथैव पाठादपि क्रमावगतिर्भवति
<b>अत एव च लोकिकाः पाठक्रमेण धूपादिषु क्रमेऽवगते व्युत्क्रमाभिधाने प्रतिषेधं
कुर्वते । अदृष्टार्थेष्वपि तद्दर्शितम्</b> । दृष्टार्थेषु हि प्रयोजनवशेनापि क्रमोऽवगम्यते । अदृ-
ष्टार्थेष्वपि तु योऽयं लौकिकानां क्रमादरः सः पाठक्रमेणानुष्ठानक्रमोऽवगम्यत इत्येतन्निबन्धनः ।
एतद्दर्शितं भाष्ये । उपसंहरति-<b>तस्मादत्रापि न क्रमान्तरकल्पना युक्तेति युक्‍तम्</b> । यत एव
अवगति निमित्तमात्रसंभवेनावगतिमात्रेण क्रमस्वीकारः <b>अत एव <q>‘अध्वयुर्गृहपतिं दीक्षयित्वा’</q>
इत्येवमादिषु तात्पर्यमात्रात् क्रमसिद्धिः</b> । क्त्वाक्षरताप्तर्यमात्रेण क्रमसिद्धिः । मात्र-
ग्रहणेन क्त्वाप्रत्ययेनाविधानमनभिधानं चास्य क्रमस्य दर्शितम् । अनभिधेये च तात्पर्यमविरुद्धं
लक्षणायामिव । कस्मात्पुनविधेयत्वाभावेपि तात्पर्यमात्रेण क्रमसिद्धिः तत्राह---<b>निमित्तमात्रं हि</b>
अत्र परिगृह्यते न पुनर्विधयपराभिधानमेव प्रतिपत्तौ हेतुः । अवगतिमात्रेण स्वीकारो यस्य
तस्यावगतिहेतुमात्रं परिगृह्यते न पुनर्विधेय एव योऽवगतिहेतुः अवगतिमात्रेण क्रमस्वीकार
इत्युक्तमुपसंहरति---<b>तस्मात् सनिमित्ता प्रतिपत्तिः1 प्रमाणमित्युक्‍तं प्रमाणपरीक्षायाम् ।
अतो यावती सनिमित्ता प्रतीतिः सा सर्वैव क्रमावधारणे अन्यत्र वा वेदार्थानुष्ठानो---
पकारिणी प्रमाणमिति मन्तव्यम् । दर्शनमुक्तम्</b> ।</p>
<note>(1) G. प्रतीतिः</note>
﻿<pb n="1089"/>
<p><b>प्रवृत्त्या तुल्यकालानाम् । किमपरं क्रमनियमे कारणमिति</b> । प्रश्नेनैवोपक्रमः ।
उत्तरं---<b>प्रवृत्तिरिति ब्रूमः प्रवृत्त्यापि हि क्रमबुद्धिरुपजायते</b> । प्रवृत्तिरनुष्ठानं तेनाप्यपर-
स्मिन् पदार्थेऽनुष्ठेयरूपक्रमबुद्धिरुपजायते । यत्क्रमकं पूर्वपदार्थानुष्ठानं तत्क्रमकमेवोत्तरपदार्थानु-
ष्ठानमपि प्रतीयत इति । <b>कथं पुनर्वैदिकत्वं प्रवृत्तिक्रमस्य</b> । नायं वेदादवगम्यत् इति
भावः । उत्तरं---<b>तदर्थाश्रयात्</b> । तदर्थं वेदार्थमाश्रयति यतो वेदादनुष्ठानम् प्रथम-
पदार्थसंबन्ध्यवगम्यते । ततश्च द्वितीयादिपदार्थक्रम इति पारम्पर्येणास्ति वैदिकत्वम् ।
<b>तस्मात्प्रवृत्तिरपि नियमहेतुभूता । यत्पुनरिदं भाष्यकारेणोक्तं <q>‘एवं प्रधानप्रत्यासत्ति-
र्भवति’</q> इति तथा सौर्यादिभिश्च साम्यमाशङ्क्य पुनः वैषम्याभिधानं कस्तस्योपयोगः?</b>
एकग्रन्थेनाह---<b>नातीव क्रमावधारण उपयुज्यत इति</b> । यदा हि पूर्वप्रवृत्तिक्रमेणोत्तर-
पदार्थक्रमोऽवगम्यते तदा प्रधानप्रत्यासत्त्युपन्यासो न युक्तः । तथा यदपरमुक्‍तं <q>“यथा
सौर्यादिषु कृत्स्‍नं गुणकाण्डं प्रधानप्रत्यासत्तये प्रतिप्रधानमपवृज्यते तथा प्राजापत्येष्वपि स्यात्”</q>
इति साम्यमुपन्यस्य पुनर्वैषम्यमुक्‍तं “एकपयोगचोदनाचोदितत्वात् प्राजापत्यानामङ्गप्रधानयौगपद्ये
प्राप्ते 2पुरुषाशक्त्या युक्तः क्रमानुप्रवेशः । सौर्यादीनां तु एकप्रयोगचोदनानुप्रवेशाभावात्
सहचोदना नास्तीति एकैकस्य कृत्स्‍नं गुणकाण्डं अपवृज्येत3 इति वैषम्यमुक्तं तदपि नोपयोगि ।
<b>अस्त्यत्रोपयोगः, प्रवृत्तिर्नाम क्रमनिरपेक्ष क्वचिदनुष्ठानं, निरपेक्षं चेदमनुष्ठानं प्रवृत्तं न</b>
<note>(1) P. 1293</note> <note>(2) G. पुरुषे अशक्त्या</note> <note>(3) G. उपयुज्यते</note>
﻿<pb n="1090"/>
<b>पुनरपेक्षायां प्रयोजनमस्तीति मन्वानस्येदमुत्तरं---प्रधानप्रत्यासत्तिः सहचोदनाऽवगता
वैषम्यात् पीडिता स्यात् । साम्ये पुनः यथाभ्यनुज्ञातैव भवतीति</b> । अस्यार्थः-प्रथम-
प्रवृत्तिवशेन द्वितीयादिपदार्थानुष्ठानक्रमावगमो नियम्यत इति एतावति प्रदर्शिते इयमाशङ्का-
ऽवतरति---प्रवृत्त्यवस्थायां हि यथा प्रथमपदार्थानुष्ठानं क्रमनियमनिरपेक्षमवगम्यते तथा
द्वितीयादिपदार्थानुष्ठानमपि । यथावगति चानुष्ठानं सर्वेषामपि क्रमनियमनिरपेक्षं युक्तम् ।
पुनर्द्वितीयादिपदार्थानुष्ठा[ने]क्रमनियमापेक्षायां तु प्रयोजनं नास्ति अनियतक्रमतया प्रथम-
प्रवृत्तिर्या तथैवानुष्ठानुक्रमसिद्धिरिति न शक्यते प्रथमपदार्थप्रवृत्तिक्रमेणोत्तरपदार्थक्रमावगमः
कर्तुमितीमामाशङ्कामपनिनीषुः भाष्यकार उत्तरं लिखितवान् प्रयोगचोदनया सहाङ्गैः प्रधानानां
यौगपद्येनानुष्ठानस्य चोदितत्वात् पुरुषशक्त्या यावद्व‍यवधानमनुप्रविशति तावदेव विधिरनु-
मन्यते नान्यत् । तत्र यदि प्रथमपदार्थप्रवृत्तिक्रमेणोत्तरेषामपि पदार्थानामनुष्ठानं भवति
तदा सर्वेषामपि सदृशमेव व्यवधानम् । इतरथा कस्यचिदतिसन्निधानं कस्यचिदतिव्यवधानमिति
वैषम्ये सति प्रयोगचोदनावगते सन्निधानव्यवधाने उभे अपि बाधिते स्याताम् । अनवगत-
सन्निधानाश्रयणेपि हि यथावगतसन्निधानबाधो भवत्येवेति प्रयोगचोदनानुपालनाय पुनः
क्रमनियमापेक्षास्तीति । प्रावृत्तिकेच क्रमे स्वीक्रियमाणे तदनुपालनमिति <b>तत्सिद्ध‍यर्थं</b>
प्रयोगचोदनावगतप्रधानप्रत्यासत्तिसिद्ध‍यर्थं प्रावृत्तिकक्रम<b>नियमोऽभ्युपगन्तव्यः</b> । नन्वेवं
सति प्रयोगचोदनावगतप्रधानप्रत्यासत्तिनिबन्धनोऽयं क्रमनियम इति न प्रावृत्तिको व्यपदेष्टुं
युक्तः, तत्राह---<b>स च नियमः प्रथमप्रवृत्तिपूर्वक इति तयैव व्याख्याते । सौर्यादिदर्शन-
मिदानीं किमर्थं ?</b> एकप्रयोगानुप्रवेशाभावे न युक्तं कृत्स्‍नं गुणकाण्डापवर्जनं सौर्यादिषु ।
﻿<pb n="1091"/>
प्राजापत्येषु तु एकप्रयोगचोदनाचोदितत्वात् युक्तमेकैकपदार्थापवर्जनमिति स्पष्टत्व द्वैष/?/स्य
सौर्यादिदर्शनं पूर्वपक्षोक्‍तं किमर्थमिति । अस्याप्यस्ति प्रयोजनं इदमप्याशङ्कानिराकरणायैवोप-
न्यस्तमिति का पुनराशङ्का ? तामाह---<b>यदि क्रमावगतिमात्रतयैव क्रम आद्रियते
सौर्यादिषु कः प्रद्वेषः</b> । अस्यार्थः---सौर्यादिष्वपि बहुषु प्रधानेषु एकैकस्य पदार्थस्य
सकलप्रधानसंबन्धितया युगपदनुष्ठानाशक्‍तेरवश्यंभाविनि क्रमे द्वितीयादिष्वपि पदार्थेषु
तथैव क्रमोऽवगम्यते । अवगतिमात्रेण क्रमस्यादर इति तस्यापि प्रावृत्तिकः क्रमः प्राप्नोतीति ।
अथ प्रधानस्य साङ्गस्य विहितत्वात् तत्र सौर्यादिषु कृत्स्नमेव गुणकाण्डमपवृज्येत नैकैकः
पदार्थ इतीहापि तथा स्यात् । अथात्र एकैकस्यापवर्जनं तत्रापि तथा स्यादिति सौर्यादिसाम्या-
शङ्का । संप्रत्याशङ्कानिराकरणायाह---<b>न खलुकश्चित् प्रद्वेषः । अनुष्ठानानौपयिकतया
तत्र प्रतीतमपि त्यज्यते</b> । सौर्यादीनां भिन्नप्रयोगचोदनाचोदितानां सहानुष्ठानाभावात्
यद्यपि 1प्रावृत्तिकः क्रमोऽवगम्यते तथापि अनुष्ठानोपायभूतोऽसौ न भवतीति त्यज्यते । प्राजा-
पत्येषु तु प्रधानप्रत्यासत्त्यनुगुणोऽनुष्ठानौपयिक इति स्वीक्रियते । अवगतस्यापि परित्यागे
दृष्टान्तमाह---<b>वर्णस्वरूपमिव पदेषु</b> । यथा वर्णस्वरूपं एकैकवर्णस्वरूपं प्रतीतमपि
2वाचकावस्थायामेकैकस्य वर्णस्वरूपस्यानुपायभूतत्वात् त्यज्यते । <b>एकत्वमिव ग्रहेषु</b> । यथा
ग्रहं संमार्ष्टीत्यनुपायभूतमेकत्वम् । साधनपरिच्छेदद्वारेण हि सख्या उपायतां याति ।
न च परिच्छिन्ने साधने ग्रहाख्यसाध्यसाधने पुनस्तदपेक्षाऽस्तीति । <b>उभयत्वमिव हविष्षु</b> ।
यथा <q>‘यस्योभयं हविरार्तिमार्च्छति’</q> इति उभयत्वमनुपायभूतं त्यज्यते <b>नैतावताऽ</b>नुपायभूतस्य
त्यागो दृष्ट इत्येतावता <b>औपयिकस्यापि</b> उपायभूतस्यापि <b>त्याग उपपद्यते</b> । उपसंहरति
<note>(1) प्रवृत्तितः</note> <note>(2) वाचकावाचक</note>
﻿<pb n="1092"/>
---<b>अतोऽपेक्षितं प्रतिपन्नमाद्रियते’ । प्रतिपन्नमप्यनपेक्षितमुपेक्षणीयमेव । ननु चैवं
सति प्रतिपत्तिरनर्थिका</b> प्रयोजनशून्या प्राप्नोति इति । चोद्यमात्रं परिहरति-<b>केन वोक्‍तं
प्रतिपत्तेरर्थवत्त्वं</b> प्रयाजनवत्त्वम् । <b>अर्थवत्प्रतिपत्तिरेव अर्थवत्त्वे हेतुः न प्रति-
पत्तिमात्रं,</b> तच्छून्या प्रयोजनशून्या प्रतिपत्तिः । <b>प्रतिपत्तिमात्रपर्यन्तैवेति सूक्तम्</b> ।
अत्राधिकरणे संक्षेपार्थोऽयम्---अनियतक्रमेण प्रथमपदार्थेऽनुष्ठिते द्वितीयपदार्थे पुनः प्रधान-
प्रत्यासत्त्यनुग्रहाय क्रमापेक्षा भवति । तत्र येनैव क्रमेण प्रथमपदार्थोऽनुष्ठितः स एव क्रमः
परिगृह्यते । तस्मिन्नेव गृह्यमाणे यथावगतप्रधानप्रत्यासत्त्यनुग्रहादिति ।</p>
<p><b>स्थानाच्चोत्पत्तिसंयोगात् । अत्र भाष्यकारेण त्रिणवादिष्वदर्शनात् समाम्नायक्रमस्य-
विद्यमानस्याविषयतां मन्वानैरिदमुदाहृतम् इत्यविषयतां मत्वैतदुदाहृतम्-सह पशूनालभत
इति</b> । अत्रेत्रं योजना-अत्र किल भाष्यकारेण प्रथममुदाहृतं त्रिणवेनौजस्कामं याजयेदिति ।
स्तोमविवृद्धौ आनीयमाना ऋचः किमनियतेन क्रमेण प्रयोक्तव्या उत यथासमाम्नायक्रममिति
संशयं कृत्वा त्रिणवादिशब्देषु विधायकेषु पाठक्रमाभावादनियम इति पूर्वपक्षं कृत्वा स्थान
क्रमेणैव प्रयोक्तव्या इति राद्धान्तयित्वेदमुक्तम्---<q>‘अत्र मन्त्रसमाम्नायपाठक्रमेणायं क्रमनियम
इति’</q> न पाठक्रमाद्भेद इत्यनेन च दोषेण स्थानक्रमस्यायमविषय इति मत्वा <q>‘सह पशूनालभत’</q>
<note>(1) P. 1295</note>
﻿<pb n="1093"/>
इत्युदाहरणान्तरं दत्तम् । अत्र भाष्यकारेणेदमुदाहृतं सहपशूनालभत इति संबन्धः । किं
कृत्वेत्यत्राह---<b>त्रिणवेनोजस्काममिति स्थानक्रमस्याविषयं मत्वा</b> । किमित्यविषयतां मन्यत
इत्यत्राह---<b>त्रिणवादिष्वदर्शनात्</b> समाम्नायक्रमस्य भ्रान्तैः पैरर्विद्यमानस्य पाठक्रमस्य
मन्त्रगतस्याविषयतां मन्यानैरिदमुदाहतमिति त्रिणवादिचोदनासु पाठक्रमस्यादर्शनात्
नायं पाठक्रमस्य विषय इति मन्वानैरिदमुदाहृतम् । परमार्थतस्तु पाठक्रमस्यायं
विषय इति विधिपाठक्रमो वा भवतु मन्त्रपाठक्रमो वा; सर्वथा पाठक्रम एवायमिति
हेतोः नायं स्थानक्रमस्य विषय इति मत्वा भाष्यकारेणान्यदुदाहृतमिति । अत्र
चोदाहरणे <b>अधिकरणान्तरसिद्धमर्थमुपादाय सह पशूनालभत इत्यनेन सवनीयस्थाने
सहत्वं</b> चोदितमिति <b>स्थिते कः क्रमनियम इति चिन्त्यते---किमत्रापि प्रवृत्तिरेव निमित्तं</b>
सोमविकाराणां सोमपूर्वकत्वात् सोमे या प्रवृत्तिः1 पूर्वमग्नीषोमीयः तदनन्तरं सवनीयः
तदनन्तरमनूबन्ध्य इति सैव किमत्रापि क्रमनियमनिमित्तं <b>उत निमित्तान्तरमपि स्थानाख्य-
मस्तीति</b> विचारः । <b>तत्र पूर्वपक्षवादी अवश्यंभाविनि क्रमे यदि प्रवृत्तिर्नेष्यते</b>
प्रयोगान्तरवर्तित्वात् <b>पूर्वावगतपाठादेव नियम इति मन्यते । सिद्धान्तवादी तु
सहवचनेन स्थानस्याबाधितत्वात् सवनीयस्यैव पूर्वमनुष्ठानं न्याय्यमित्युक्‍तवान्</b> ।
अस्यार्थः---सह पशूनालभत इत्यनेन वचनेन सवनीयस्थाने सर्वेषामालम्भस्य चोदितत्वात्
सवनीयस्थानमबाधितम् । आश्विनग्रहणोत्तरकालता तत्र । यद्यग्नीषोमीयस्तस्मिन् कालेऽनु-
ष्ठीयते तदा श्रुतकालबाधः स्यात् । तस्मात् सवनीय एव पूर्वमालब्धव्यः ।</p>
<note>(1) G. सोमयागप्रवृत्तिः</note>
﻿<pb n="1094"/>
<p><b>यद्येवमग्नीषोमीयानुबन्धयोः का वार्ता ? कथं पूर्वापरकालता</b> । वक्ष्यमाणेन
दृष्टाशयेन पृच्छति । राद्धान्ती तु पूर्वपक्षिण आशयमजानन्निव ब्रूते---<b>किमनयाऽनुपन्य---
स्तया चिन्तया ? यद्वा स्थानवत्कालबाधोप्ययुक्त इति अग्नीषोमीय एव पूर्वं</b> प्रकृताव-
नूबन्ध्यापेक्षया पूर्वकालताऽग्नीषोमीयस्यावगता । अतस्तदनुग्रहायाग्नीषोमीय एव पूर्वं
प्रयोक्तव्यः । <b>यद्येवं सवनीयादपि तर्हि पूर्वं भवितुमर्हति</b> । सवनीयादपि हि प्रकृतौ पूर्व-
कालता अग्नीषोमीयस्यावगतेति । <b>न । विहितत्वात् सवनीयकालस्य</b> । आश्विनं
ग्रहं गृहीत्वेति सवनीयकालो विहितः <b>प्रचयावगम्यत्वादग्नीषोमीयकालस्य</b> बहुषु पशुषु
विहितेषु भिन्नकालेषु पूर्वापरकालताऽवगम्यते । ततः किमित्याह---<b>विधानार्थत्वात्
प्रचयस्य विहितं बलीयः</b> । विधानस्य हि प्रचय आर्थः न पुनः प्रचय एव विधीयते ।
अतो विहितं बलीयः । यदि पाठक्रमबाधेन स्थानक्रमेणानुष्ठानं कल्प्यते <b>एवं तर्हि
बलाबलचिन्त्येयं</b> न प्रमाणान्तरोपन्यासः <b>नैवं, स्थिते प्रमाणत्वे बलवदबलत्वमिति
युक्तम्</b> ।</p>
<p><b>मुख्यक्रमेण चाङ्गानाम्</b> । इहाधिकरणे मुख्यक्रमेणाङ्गानां क्रमः प्रतिपाद्यते ।
तत्र यास्तावद्विकृतयः क्रमेण पठ्यन्ते तासां प्रधानचोदनापरिगृहीतत्वात् आतिदेशिकाना-
<note>(1) P. 1297</note>
﻿<pb n="1095"/>
मङ्गानां प्रधानचोदनापाठक्रमेणैवाङ्गानां क्रम इति न तास्तावदिहोदाहरणम् । यान्यपि
तास्वेवौपदेशिकान्यङ्गानि तेषामपि वा पाठक्रमेणैव क्रमः । एतेनैव न्यायेन न प्रकृतयोऽप्य-
त्रोदाहरणानि । किन्तु या एव विकृतयो युगपच्चोदिताः तासां प्रधानपाठक्रमाभावात् न
पाठक्रमेणाङ्गानां क्रमनियमस्सिद्ध‍यतीति ता एवोदाहरणम् । तदाह---<b>यत्र यौगपद्येन चोदना
सारस्वतौ भवत इति तत्र किं प्रमाणान्तरमस्ति क्रमनियमस्याङ्गानां उत यथेष्टा
प्रवृत्तिरिति । तन्त्रेणोच्चारणाच्छास्त्रस्य न क्रमः प्रतीयत इत्यभिप्रायः</b> पूर्वपक्षिणः ।
प्रधानचोदना पाठक्रमाभावात् तद्‍गृहीतानामङ्गानामपि न क्रमः प्रतीयत इति । <b>एवं प्राप्ते-
ऽभिधीयते मुख्ये क्रमदर्शनादङ्गेऽपि क्रमः</b> प्रतीयत इति <b>युक्तम्</b> याज्ययोः क्रमवत्त्वात्
प्रधानयोः क्रमः प्रतीयते यत्क्रमके च प्रधाने तदङ्गान्यपि तत्क्रमकान्येव युक्तानि । किमेवं
भविष्यति ? <b>एवं च याबदनुज्ञातं व्यवधानं भविष्यति । अनियमे हि अनुज्ञातातिक्रमः</b>
स्यात् । तस्मान्नियमो युक्तः । याज्यानिबन्धनमुख्यक्रमाभिधानमत्र सौहृदमात्रम् । अनियम-
पक्षेऽपि मुख्यक्रमानुष्ठानेन भाव्यम् ।</p>
<p><b>प्रकृतौ तु स्वशब्दत्वात् । इदानीं पाठमुख्ययोर्विरोधे चिन्त्यते । तत्र मुख्या-</b>
<note>(1) P. 1297</note>
﻿<pb n="r1096"/>
<b>र्थत्वादङ्गानां मुख्यक्रम एव बलीयानिति पूर्वः पक्षः</b> । प्रधानं हि मुख्यं प्रधानानुगुणा
चाङ्गाकल्पना । तेन प्रधानानुसारेण यः क्रम आपतति स एव बलीयानिति । <b>एवं च प्रयोग-
चोदनानुग्रहः प्रत्यासत्तेः</b> प्रयोगचोदना हि युगपदनुष्ठानं बोधयति । तत्र पुरुषाशक्ति-
मात्रेण यावद्व‍यवधानमुपनिपतति तावदेवानुमन्यते । नान्यत् । अनुज्ञातव्यवधानमात्र-
स्वीकारेऽसावनुगृहीता भवति । मुख्यक्रमाङ्गीकारे च यावदनुज्ञातव्यवधानम् । इतरथा
परकीयाङ्गव्यवधानमापद्येत । <b>अत्राभिधीयते---न प्रतीतस्य बाधो युक्तः । पाठाच्च
निरपेक्षात् क्रमोऽवगतोऽङ्गानां नान्यापेक्षया बाधितुं युक्तः</b> । अन्तरङ्गभूतो हि
पाठक्रमः निरपेक्षावगमात । बहिरङ्गभूतश्च मुख्यक्रमापेक्षया उपजायमानत्वात् । <b>ननु
प्रत्यासत्तेः प्राधान्याच्च</b> मुख्यक्रमस्य <b>बलवत्ता उक्‍तेति</b> पूर्वपक्षस्मारणम् । <b>सत्यमुक्ता ।
अयुक्ता तु सा</b> कथमिति । <b>यथाप्रतीतं हि प्रयोगवचनो गृह्णाति । न प्रयोग-
वचनादवगतिरङ्गानाम्</b> । तत्र चाङ्गानि स्वपाठात् क्लृप्तक्रमाण्येव प्रयोगवचनेन गृह्यन्ते ।
कथमेतदित्याह---<b>अङ्गं सत् प्रयोगवचनेन गृह्यत इत्युक्तम्</b> । <q>‘प्रापितानभिसमीक्ष्य
प्रयोगवचन उपसंहरति’</q> इत्यनेन ग्रन्थेन । <b>तस्माद्यथावगमं प्रत्यासत्तिः । न प्रत्यासत्तेरेवा-
वगमोऽङ्गानाम् । अतः पाठो बलीयानिति युक्तम् । उक्‍तं च स्वशब्दत्वादिति</b> ।
किमुक्‍तं भवति ? स्वशब्दत्वेनान्तरङ्गता पाठस्योक्ता ।</p>
﻿<pb n="r1097"/>
<p><b>मन्त्रतस्तु विरोधे स्यात् । मन्त्रब्राह्मणपाठक्रमविरोधे किं बलीय इति</b> सन्देहे
यदि मन्त्रो बलीयान् तदा मन्त्रक्रमेणानुष्ठानम् । अथ ब्राह्मणं बलीयः तदा ब्राह्मणक्रमेणानु-
ष्ठानम् । तत्रानियम एव उभयोरपि पाठस्वरूपत्वादिति प्राप्ते उच्यते---<b>मन्त्रक्रमो
बलीयान् कुतः ? पाठस्यानन्यपरत्वात् प्रयोज्यत्वान्मन्त्राणाम्</b> । अस्यार्थः-प्रयोक्‍तुमेव
मन्त्राः पठ्यन्ते । तेन तेषां यः पाठः स प्रयोगायैवावगम्यते । अतो यत्क्रमका एव
मन्त्राः आम्नायन्ते तत्क्रमका एव ते प्रयोक्तव्याः मन्त्रैश्च स्मृतं कर्म कर्तव्यम् इति कर्माण्यपि
तत्क्रमकाण्येव प्रयोक्‍तव्यानीति । <b>ननु ब्राह्मणेप्यनन्यपर एव</b> अनुष्ठानक्रमपर एव
<b>पाठक्रमः । यत्पुनः कर्मोत्पत्तिः प्रयोजनमित्युक्‍तं, वाक्यस्य तत्प्रयोजनं न पाठक्रमस्य ।
उच्यते---उत्पत्त्यर्थः स पाठक्रमः न प्रयोगार्थ इत्युक्‍तं भवति</b> अप्रयोज्यत्वात् ब्राह्मण-
वाक्यानाम् । <b>मन्त्रे पुनः प्रयोगार्थः क्रमोऽपीति बलवत्त्वम्</b> । एतदुवतं भवति-मन्त्रेषु
यः पाठक्रमः स प्रयोज्यमन्त्रगतः साक्षात्प्रतीयते । ब्राह्मणपाठक्रमस्तु न साक्षात्प्रयोज्यगतः
किन्तु विधिक्रमदर्शनात् विधेयेऽपि क्रमः कल्पयितव्यः स क्लृप्तमन्त्रक्रमविरोधे नात्मानं
लभत इति ।</p>
<note>(1) P. 1298</note> <note>(2) वाक्यस्य</note>
﻿<pb n="r1098"/>
<p><b>तद्वचनाद्विकृतौ । किं मुख्यक्रमाद्विकृतौ क्रमः उत पाठक्रमात् प्रकृतौ यथा
निर्ज्ञातोऽङ्गक्रमो विकृतावपि तथैव प्रयोक्‍तव्य इति विचारः । किं युक्तं ? प्रयोगार्थत्वात्</b>
क्रमस्य 2अविततस्य प्रयोगानुपपत्तेः <b>विकृतौ च प्रयोगावगमात् यथाविकृति प्रयोग
इति</b> पूर्वः पक्षः । यद्यपि प्रकृतौ प्रयोगान्तरे क्रमान्तरमवगतं तथापीह विकृतिज्ञाप्ये
प्रयोगान्तरे यथाविकृति मुख्यक्रमेणैवानुष्ठानं युक्तमिति । अनेनैव च विशेषेण प्रकृतौ
स्वशब्दत्वादित्यतोऽधिकरणान्तरारम्भः । <b>राद्धान्तस्तु न निर्ज्ञातक्रमं प्रयोगं प्रयोगवचनो</b>
वैकृतो <b>बाधितुमर्हति</b> । यद्यपि प्रयोगान्तरं तथापि प्रयोज्यानामभेदात् क्रमापेक्षायां य एव
तेषां प्रयोगान्तरे क्रमो निर्ज्ञातः स एव तावद्बुद्धिस्थो भवतीति न क्रमान्तरकल्पनावकाशोऽस्ति
<b>निर्ज्ञातस्य हि क्रमस्य प्रयोगोऽङ्गानामिव</b> । यथाऽङ्गानि प्रकृतौ निर्ज्ञातान्येव विकृतौ
प्रयुज्यन्ते तथा क्रमोऽपि । <b>अनिर्ज्ञाते हि वस्तुनि</b> स्वरूपावधारणाय सर्वत्र हेत्वन्तर-
<b>कल्पना भवति न निर्ज्ञाते</b> । तदाह वार्तिककारः(श्लो) यावदज्ञातसन्दिग्धं ज्ञेयं तावत्प्र-
मित्स्यते । प्रमिते तु प्रमातॄणां प्रमौत्सुक्यं विहन्यते ।। <b>इति । तस्माद्यथा प्रकृतौ तथा
विकृतावप्यङ्गानां प्रयोग इति</b> ।</p>
<note>(1) P. 1299</note> <note>(2) G. वाक्यस्य</note>
﻿<pb n="r1099"/>
<p><b>विकृतिः । सद्यस्कालद्वयहकालचिन्ता । केयं क्रमचिन्तायां ?</b> इत्यनेन
सङ्गतिर्नास्तीत्याक्षिपति । <b>क्रमसिद्धयर्थेति ब्रूमः सद्यस्कालतायामन्यथा क्रमो भवति ।
द्वयहकालतायां चान्यथा । तस्माद्युक्तो विचारः । तत्र प्रकृतिवदिति द्वयहकालतां
मन्यते</b> पूर्वपक्षवादी । <b>अहरन्तरेपि सवनश्रुतेरविशेषात्</b> । तत्र हि औष/?/देशिकेना-
तिदेशिकं बाध्यते यत्र द्वयोरसंभवः । इह तु द्वयमपि संभवतीति प्राकृती द्व‍यहकालता
स्वीक्रियते । वैकृती च प्राह्णादिकालता अहरन्तरवर्तिन्यपि प्राह्णादौ प्राह्णादिशब्दस्या-
विशेषादिति । <b>राद्धान्ती तु कालान्तरश्रवणान्न प्राकृतं कालमपेक्षत इति सद्यस्कालतां
मन्यते</b> । अस्यार्थः---सर्वत्र वैकृत उपदेशः कार्यविषयः उपदेशकल्प्यं च कार्यम् । तत्र
प्रकृतौ द्वयहोपदेशेन कालकार्यं यत्प्राप्तं तत्रैव विकृतावपि कालान्तरमुपदिश्यते न पुनरह-
रवयवकार्ये । प्रकृतावहरवयवकार्यस्याक्लृप्तत्वात् । ततश्च वैकृतेनैव कालेन प्राकृतकार्य-
सिद्धेर्न पुनः प्राकृतकालापेक्षाऽस्तीति सद्यस्कालतैव यक्‍तेति । ननु तथापि कथमेकाहसंबन्धो
लभ्यत इत्याह---<b>सवनानि चैकाहस्संबन्धान्येव श्रुत्याऽवगम्यमानानि न कारणादृते
अहरन्तरापेक्षाणि युक्तानि कल्पयितुम्</b> । अस्यार्थः---अहरवयवभूतानि प्राह्णादीनि ।
तानि अवयवीभूतमहराक्षिप्य पर्यवस्यन्ति । तत्र चैकाहाक्षेपेणैवोपपत्तौ नाहरन्तराक्षेपः
﻿<pb n="r1100"/>
क्रमत इति न्यायबलेन प्राह्णादीनि श्रुतानि समानाहर्वर्तीन्येव प्रतीयन्त इति । <b>दर्शन-
मुक्तम्</b> ।</p>
<p><b>अङ्गानां मुख्यकालत्वात् । अश्रूयमाणामुत्कर्षवाक्येऽपकर्षवाक्ये च किमि-
त्युत्कर्षापकर्षौ</b> । अनेन पूर्वपक्षमाह । सर्वं शब्दावगम्यं चोदनास्विति किमित्यश्रूयमाणा-
नामुत्कर्षापकर्षौ भवत इत्यर्थः । <b>सत्यं श्रुतस्य पदार्थस्योत्कर्षोऽपकर्षो वा श्रूयते न
पुनरुपरितनमाधस्त्यं वा अकृत्वेति । न चेदिदमवगम्यते क्रमावगतमनुष्ठानं केन वार्यते ?</b>
अस्यार्थः । यद्‌युपरितनमनुष्ठानं परित्यज्य केवल एवोत्कर्षणीय इति श्रुतं स्यात् तदा
केवलस्योत्कषः स्यात् । यदा पुनरुत्कर्षमात्रं श्रूयते तदा प्रागवगतक्रमबलेन उपरितनान्य-
प्युत्कर्षणीयानि । तानि हि उत्कृष्यमाणान्यभिमतं पदार्थं कृत्वा कर्तव्यानीति प्रकृताववगतम् ।
अतः क्रमानुग्रहाय तेषमुपरितनानामप्युत्कर्षेण भवितव्यम् । तथाऽपकर्षेऽपि आधस्त्यमकृत्वै-
वापकृष्टः पदार्थः कर्तव्य इत्येवं यद्यश्रोष्यत तदा केवल एवापकृष्यताम् । न चैवम् ।
अतोऽवगतक्रमानुग्रहायाधस्त्यमपि कर्तव्यम् । तत्कृत्वा तत्रासौ प्रकृतौ कृत इति ।
<b>अतः किमत्रोत्कर्षवाक्ये अश्रतत्वं करिष्यति नोत्कर्षमपकर्षं</b> च वारयितुं क्षम इत्यर्थः ।
<b>अन्यत</b> एव क्रमादेवोत्कर्षसिद्धेः । यदि श्रवणादेवोत्कर्ष इत्युच्यते तदाऽश्रुतत्वं भवे-
द्विघातकं <b>तस्माद्‌युक्तमुक्‍तं---तदादि वाऽभिसंबन्धात् तदन्तमपकर्षः स्यादिति</b> ।</p>
﻿<pb n="r1101"/>
<p><b>प्रवृत्त्या कृतकालानाम् । किमलङ्करणादयो धर्माः प्रैषोत्तरकालं कर्तव्याः उत
पाठादेवावगताः सौमिका इति</b> । अस्यार्थः---निर्वापात्पराञ्चो ये पदार्थाः पौरोडाशिकाः
अलङ्करणाच्च प्राञ्चः अलङ्करणत्य आदयः अलङ्करणात्प्राग्भाविनः ते किं <q>‘सवनीवान्निर्वपस्व’</q>
इति निर्वापप्रैषोत्तरकालं कर्तव्याः निर्वापप्रैषानन्तरकालं हि निर्वापस्तावत्कर्तव्यः । तस्मिंस्तु
कृते प्रकृतौ तदनन्तरभाविनो ये दृष्टाः प्रोक्षणप्रभृतयोऽलङ्करणात्प्राग्भाविनः तेऽपि किं कर्तव्याः
अलङ्करणं तु <b>वचनेनैव</b> बहिष्पवमानोत्तरकाले श्रुतमिति तत्रैव कर्तव्यम्, उत पाठादेवावगता-
स्सौमिकाः पदार्थाः प्रचरणीहोमादयः कर्तव्याः । सौमिकाश्च पदार्थाः पाठतः क्लृप्तक्रमाः
तत्र वचनबलान्मध्ये पदार्थान्तरमनुप्रविशति । तत्र यावद्वचनं वाचनिकमिति <b>निर्बापमात्रमेव
मध्ये कर्तव्यम्</b> । ततः परं च प्रचरणीहोमादय इति उभयथापि पाठक्रम एव । <b>अतो-
ऽनियम इति प्राप्ते । उच्यते</b> । अलङ्करणस्य प्राग्भाविनः कर्तव्या इति । कुतः ? <b>अनिर्ज्ञात-
कर्तव्यता हि पाठान्नियम्यते</b> । यदनुष्ठानमनिर्ज्ञातं तत्पाठेन नियम्यते । <b>न पुनर्निर्ज्ञात-
कर्तव्यतां निरुणद्धि पाठः</b> । निर्ज्ञातं हि प्रकृतौ निर्वापानन्तरं प्रोक्षणादिकमिति तदेव
कर्तव्यम् । <b>अतः प्रैषात् प्रैषार्थकर्तव्यता विज्ञायते</b> । तस्मिंस्तु कृते तदनन्तरभाविनोऽपि
कर्तव्याः । <b>अतः परं तु पाठान्नियमः ।</b></p>
<note>(1) P. 1302</note>
﻿<pb n="r1102"/>
<p><b>असंयोगात्तु तदेव । दीक्षासु यूपं छिनत्तीत्यपकर्षः श्रूयते । तत्र तदन्ताशङ्का-
निवृत्त्यर्थमिदमधिकरणम्</b> । अभिसंबन्धाभावात् <b>यावद्वचनमपकर्ष 4इति</b> पाठतो
नियमेऽवगते एकस्मिन्नपकृष्यमाणे अपरस्याप्यपकर्षेण भवितव्यमिति येवमाशङ्का तन्निवृत्त्यर्थ-
मधिकरणमिदम् । प्रकृतौ क्रमस्य क्लृप्तत्वात् प्राकृतस्योत्कर्षापकर्षयोः तदादितदन्तन्यायौ
भवतः । इह तु नाद्यापि क्रमकल्पनेति नायं तस्य विषयः ।</p>
<p><b>प्रासङ्गिकं च । प्रासङ्गिकेऽप्ययं तुल्यो हेतुरिति प्रासङ्गिकं च नोत्कर्षेदित्युक्तम्</b> ।
अस्यार्थः---योऽयमक्लृप्तक्रमत्वेन क्रमाभिसंबन्धाभावः तदादितदन्तन्यायापवादे हेतुः स
प्रासङ्गिकेऽपि तुल्यः । पौरोडाशिकयोः आपराग्निकहोमयोः सान्नाय्यकैरनूयाजैः सह
क्रमकल्पनाया असम्भवात् । केन तर्हि विशेषेणाधिकरणान्तरारम्भः । <b>उच्यते</b>---पूर्वपक्ष-
वादी प्रकृतावनूयाजानामापराग्निकहोमयोश्च क्रमकल्पनादभिसंबन्धं मन्यते । राद्धान्तस्तु
यद्यप्यनूयाजस्वरूपं तदेव तथापि संबन्धिनां रूपभेदेन नास्ति क्रमकल्पनेति ।</p>
<note>(1) P. 1305</note> <note>(2) 1306</note> <note>(3) 1307</note> <note>(4) G. च तमपेक्षते</note>
﻿<pb n="r1103"/>
<p><b>तथाऽपूर्वम् । पौर्णमास्यां पाठात् क्रमसम्बन्धो निर्ज्ञात इति तदन्तस्यापकर्षं
मन्यते पूर्वपक्षवादी</b> । पाठक्रमस्य पौर्णमास्यामादृतत्वात् क्लृप्तक्रमाया वेदेः अमावास्यायां
प्रतिकृष्यमाणत्वात् अस्या अर्वाचीनानामपि प्रतिकर्षं मन्यते । <b>राद्धान्तवादी तु न पौर्ण-
मासीप्रकृतिकं1 आमावास्यं कर्मेति मन्वानः अपकर्षोत्तरकालमेव क्रमो नियम्यते शेषाणा-
मिति यावद्वचनमपकर्ष इत्युक्तवान्</b> । प्रकृतिविकारभावे हि सति शास्त्रार्थावधारणपूर्वकं
शास्त्रार्थावधारणम् न स्वातन्‍त्र्येण । तेन पौर्णमास्यां क्रमकल्पनामपेक्ष्यामावास्यायां न
शास्त्रार्थो वर्णयितव्यः । तेन यावदेव वेदिमात्रमपकृष्टं तावदेवामावास्यायां प्रतिकृष्यते ।
तदुत्तरकालं च तत्र क्रमनियम इति । <b>कार्यविरोधश्चेह</b> हविषां भस्मीभावलक्षणो-
<b>ऽभ्युच्चयः</b> ।</p>
<p><b>सान्तपनीया तूत्कर्षेत् । परार्थमुद्धृतेऽग्नौ प्रसङ्गादृते नाग्निहोत्रं होतव्यमिति
मन्वानः पूर्वपक्षवादी उत्कर्षमुक्तवान्</b> । अत्राधिकरणेऽग्‍न्युद्धरणकालयोर्द्वयोरङ्गयोः कस्य
त्यागो युक्त इति चिन्त्यते । सान्तपनीयार्थमुद्धृतेऽग्नौ दैवान्मानुषाद्वा प्रतिबन्धबलात्
सान्तपनीयायामुत्कृष्टायां सायमग्निहोत्रं प्रति पुरुषस्य तावदधिकारो विद्यते जीवनस्याधिकारि-
विशेषणस्य विद्यमानत्वात् । ननु च तिर्यगधिकरणे सर्वाङ्गोसंहारसमर्थस्यैवाधिकार
<note>(1) P. 1307</note> <note>(2) R. प्रवृत्तिक्रमं</note>
﻿<pb n="r1104"/>
इत्युक्तम् । न च सान्तपनीयार्थोद्धृताग्निः अकृतसान्तपनीयः पुनरग्निहोत्रार्थमग्‍न्युद्धरण-
मुपसंहर्तुं शक्‍नोति । अपवृत्ते हि कर्मणि अलौकिकेन स्वरूपेण गार्हपत्यमीहवनीयः प्रविशति
नान्यथा । अप्रविष्टश्च कथमुदध्रियेत । तस्मादग्‍न्युद्धरणोपसंहारासामर्थ्यान्नाधिकारसंभवः
<b>उच्यते</b>---सत्यमाह भवान् समर्थस्यैवाधिकार इति । किन्तु सामर्थ्यमेवात्र चिन्तनीयं किं
तदिति । तत्राहिताग्नित्वादन्यन्नाग्‍न्युद्धरणोपसंहारसामर्थ्यम् । अस्ति चात्र पुरुषस्याहिता-
ग्नित्वमिति अग्‍न्युद्धरणोपसंहारसामर्थ्यमिति अधिकारानपायः । यथा चैवं तथा सर्वशक्त्य-
धिकरण एव निपुणतरमुपपादयिष्यामः । तत्रापि सत्यधिकारेऽङ्गलोपेनाप्यनुष्ठानमस्तीति
स्थिते चिन्त्यते---किमग्‍न्युद्धरणमपहाय कालानुग्रहाय तस्मिन्नेव कालेऽग्निहोत्रं हूयतां, उत
द्वितीयेऽहनि सान्तपनीयकं कृत्वा पुनरग्निमुद्धृत्य कालमात्रं परित्यज्याग्निहोत्रं हूयतामिति
चिन्तायां प्रयोगाङ्गत्वात् कालस्याङ्गाङ्गभूतत्वम् । अतोऽङ्गभूतोद्धरणमेवात्रानुग्राह्यम् । न
च परार्थमुद्धृतेऽग्नौ तस्मिन्नेव कालेऽग्निहोत्रं युक्‍तं कर्तुं, अप्रासङ्गिकत्वादग्निहोत्रस्य यदि
हि कालोऽत्रानुग्राह्यः स्यात् तदा तन्त्रमध्याविधानात् निशीष्टिवदग्निहोत्रं स्यात् । ततश्च
परार्थमुद्धृतेऽग्नौ भवेत । न चैतदस्ति । तस्मादुत्कर्ष एव तस्य न्याय्य इति पूर्वः पक्षः
<b>राद्धान्ती तु निमित्तत्वात्कालस्यानुत्कर्षं मन्यते</b> । एतदुक्तं भवति---निमित्तरूपः कालः
तदभावेऽधिकार एव नास्ति । अतो न कालान्तरेऽग्निहोत्रं होतव्यम् । अग्‍न्युद्धरणाभावे तु
अधिकास्यानपायाद्धोतव्यमित्यनुत्कर्षो युक्तः । <b>कथं पुनः कालोनिमित्तम् ?</b> यावताऽङ्ग
काल उक्तः । <b>उत्तरं---तस्मिन् सति प्रयोगात् न पुनरधिकारिविशेषणत्वात्</b>, कालस्य
पुरुषानुपसंहार्यत्वात् । यदा स्वयमेव कालो निपतति तदा प्रयोगः कर्तव्यः इत्येतावता
निमित्तता कालस्योच्यते न पुनर्भेदादीनामिवाधिकारिविशेषणत्वेन । यदा स्वयमुपनिपाती
कालः तदा कालान्तरे पुरुषस्य काले कर्म कर्तुं सामर्थ्यं नास्तीत्यनधिकारः । कालान्तरे
﻿<pb n="r1105"/>
आहिताग्नितया तु अग्‍न्युद्धरणसामर्थ्यमस्तीत्यनपेतोऽधिकारः । <b>अतो निमित्ते सति
नैमित्तिकेन भवितव्यमित्यर्थात् प्रासङ्गिकत्वसिद्धिः । अतोऽनुत्कर्षः</b> ।</p>
<p><b>षोडशी च । षोडशिन्यङ्गकालविरोधात् कादाचित्कत्वाच्चोत्कर्षस्य अनुत्कर्षं
मन्यते पूर्ववादी</b> । <q>‘तं पराञ्चमुक्थ्येभ्यो गृह्णाति’</q> इति वचनेन षोडशिनः उक्थ्योत्तर-
कालता विधीयते । 1<b>उत्कृष्टे</b>पि चोक्थ्येषु कालस्यानपाय एव, शङ्खाभावेऽपि शङ्खवेलाया
इव । यदि परमनुत्कर्षे षोडशिनः उक्थ्यैः सह यः प्रतीतः क्रमः स परित्यज्यते स
च त्यक्‍तुमुचित एव । उत्कर्षे षोडश्यङ्गभूतस्तोत्रस्य समयाघ्युषितकालबाधप्रसक्तेः । न च
समयाध्युषितकालचोदना अत्यन्तासंभाव्यार्था । कादाचित्कत्वादुक्थ्योत्कर्षस्य । यदा हि
नोक्थ्योत्कर्षः तदा सर्वमविकलमुपपन्नमिति अङ्गाङ्गबाधाच्च अनङ्गक्रमबाधो न्याय्य इति ।
<b>राद्धान्तवादी तु अवश्यंभावित्वाच्छास्त्रातिक्रमस्य वरमङ्गशास्त्रस्यातिक्रम इत्युत्कर्ष-
मुक्‍तवान्</b> । यद्यप्यनङ्गं क्रमः तथापि तावत् नाशास्त्रार्थता क्रमस्य । ततश्च द्वयोः
शास्त्रार्थत्वे वरमङ्गशास्त्रस्यातिक्रम इत्युत्कर्षः षोडशिनो युक्तः ।</p>
<trailer>इति शालिकनाथमिश्रकृतायां ऋजुविमलायां
पञ्चिकायां पञ्चमस्याध्यायस्य
प्रथमः पादः</trailer>
<note>(1) G. उत्कृष्ट अर्थात् प्रासङ्गिकेषु</note>
﻿<pb n="r1106"/>
</section>
<section>
<head>ऋजुविमला</head>
</section>
<section>
<head>अथ द्वितीयः पादः</head>
<p><b>सन्निपात्ते । ननु च प्रवृत्त्या क्रमो नियतः किमिदमेकैकस्य कृत्स्‍नमिति</b> ।
अनेनाधिकरणान्तरारम्भमाक्षिपति । पदार्थानुसमयमाश्रित्य प्रवृत्त्या क्रमानियमो दर्शित इति
न पुनः पदार्थानुसमयसाधनं युक्तमिति । उच्यते---<b>स्थिते एतस्मिन्नधिकरणे तदिति</b> ।
एतदधिकरणसिद्धमेव पदार्थानुसमयं अनागतावेक्षणेन तत्र युक्तिबलेनाश्रित्य प्रवृत्तिक्रमश्चिन्त्यत
इत्यर्थः । <b>इह पुनः पूर्वपक्षी मन्यते सकलपदार्थानुष्टानेनापि सहत्वमुपपद्यत एव ।
किमिति कालव्यवधानं कल्प्यते एवमेवानुज्ञातमुपपन्नं भवति</b> । अस्यार्थः---यदि
काण्डानुसमयोऽप्याश्रीयते तथाप्यारादुपकारकाणामङ्गानां तन्त्रत्वात् पशूनां सर्वेषां सहप्रयोग
उपपद्यत एव । अतः किमिति <b>व्यवधानं कल्प्यते</b> । एकैको हि पशुः स्वकीयैरङ्गैः सह
प्रयोक्तव्यः । तत्र पुरुषाशक्त्या यावत्कालं व्यवधानमापतति तावदेव प्रयोगविधिनाऽनु-
ज्ञायते । तत्र यद्येकैकः पदार्थः पश्वन्तरेऽपि क्रियते तदाऽननुज्ञातमपि कालव्यवधानमापद्यते
<note>(1) P. 1310</note>
﻿<pb n="r1107"/>
तस्मादेकैकस्मिन् कृत्स्‍नं गुणकाण्डमपवर्जयितव्यमिति । <b>राद्धान्तवादी तु सहत्वचोदनात्
एकैकस्य पदार्थस्य सहानुष्ठानमवगम्यमानं न शक्यते त्यक्‍तुम् । अतस्तदनुरोधेन
व्यवधानानुज्ञानं न तत्परित्यागेनेति पदार्थानुसमयमुक्तवान्</b> । अस्यार्थः---सर्व-
पशूनां साङ्गानां सहानुष्ठानस्य चोदितत्वात् एकैकमेवाङ्गं सहकर्तव्यमिति भवति । तत्र
सन्निपत्योपकारकाण्यङ्गानि कार्यभेददर्शनात् भेदेन कर्तव्यानि । तत्रैकस्मिन्नपि पदार्थे
सर्वपशुवर्तिनि कृते तत्पदार्थानुष्ठानपर्यवसानमिति । अनेन प्रकारेण यावत्कालव्यवधानमापतति
तावदधिकारविधिरनुमन्यत एव नान्यदिति । तेन पदार्थानुसमय एव युक्तः । <b>अधि-
करणान्तरं वेति कार्यविरोधात् सहत्वावगमत्यागं पाठवत्</b> प्रदर्शयितुम् । यः
खलु यथाशास्‍त्रं कार्यं प्रमाणायत्तत्वात् प्रमेयसिद्धेरिति मन्वानः सहत्वश्रवणबलेन पदार्थानु-
समयं मन्यते तत्प्रतिबोधनायाधिकरणान्तरं वेत्युक्तम् । निर्ज्ञातं हि कार्यं यत्र पुनर्विरुध्यते
तत्र कार्यार्थत्वादनुष्ठानस्य कार्यानुरोधेन काण्डानुसमय एव न्याय्यः । यथा पाठक्रमः कार्य-
विरोधी त्यज्यते तथा सहत्वमपीति ।</p>
<p><b>मुष्ठिकपालावदान । अस्मिन्नधिकरणेऽनावृत्तेनापि मुष्ट्यादिना कृतं शास्त्रार्थं
मन्वानः पूर्वपक्षवादी पदार्थानुसमयमुक्तवान्</b> । यद्येकैको मुष्टिरनुसमीयते तदा <q>‘चतुरो
<note> P. 1311</note>
﻿<pb n="r1108"/>
मुष्टीन्निर्वपति’</q> इति कृत एव शास्त्रार्थो भवति । सहत्वचोदनया सर्वं सहकर्त-
व्यमिति प्राप्तम् । यच्च सहकर्तव्यतया सर्वं प्राप्तं तस्य सर्वस्यानुसमय
इति मुष्ट्याद्यनुसमय एव युक्तः । <b>राद्धान्तवादी तु चोदनातः पदार्थाध्यवसानं
वैदिकेषु च न लोकवत् प्रमाणान्तरावसेयम् । एकं चेदं शास्‍त्रं <q>‘चतुरो मुष्ठीन्निर्वपति’</q>
इति <q>‘द्विर्हविषोऽवद्यति’</q> इति च । तस्माच्छास्त्रार्थानुसमयो न्याय्य इति मन्यते</b> ।
अस्यार्थः---यत्खलु शास्‍त्रेऽङ्गतया निरूपितं तत्कर्तव्यम् । यच्च कर्तव्यं तत् सहकर्तव्यम् ।
यच्च सहकर्तव्यं तदेवानुसमेतव्यम् । अङ्गावगमश्च वैदिकेषु शास्त्रतः न प्रमाणान्तरतः ।
शास्‍त्रेण च चतुर्मुष्टिनिर्वापस्य विधानात् आवृत्तस्यैवाङ्गता प्रतिपादितेत्येतावत एवानुसमयो
न्याय्य इति मन्यते । पदार्थाध्यवसानं अङ्गाध्यवसानमित्यर्थः ।</p>
<p><b>संयुक्‍तेषु तु । यदि शास्त्रादनुसमयो द्विर्हविषोऽवद्यतीति एकत्वाच्छास्त्रस्य
एतावतैवानुसमय इति पूर्वपक्षः</b> । शास्‍त्रेणावदानं विधीयत इति मन्यते पूर्वपक्षवादी ।
अन्यथा सर्वहुततैव स्यात् । अथावयवेनाप्यवयविनो व्यापार इत्युच्यते तथापि नियमार्थं
द्व‍यवदानमेव विधीयत इति तस्याङ्गत्वात् तस्यैवानुसमयेन भवितव्यमिति । राद्धान्तस्तु
नेदं पदार्थविधानं, किन्तु पदार्थसङ्ख्याविधानमेतत् । अत्रायं भावः---नित्यवच्छेषप्रतिपत्ति-
<note>(1) P. 1312</note>
﻿<pb n="r1109"/>
विधानात् सर्वहुतं तावन्नास्ति । तेनावदायैव होमे प्राप्ते नावदानं विधेयं, किन्तु तदर्था-
क्षिप्तावदानाश्रिता तु सङ्ख्या तदङ्गत्वेन चोद्यत इति । अतः प्रमाणान्तरप्राप्तावदानोपक्रम-
प्रदानान्तेनैकपदार्थानुसमय एव न्याय्य इति । <b>तस्मात्प्रदानान्तमेवानुसमेतव्यमिति
सिद्धम्</b> ।</p>
<p><b>वचनात्‍तु । अर्थाद्‍यूषधारणमिति पूर्वपक्षवादी पदार्थानुसमयं मन्यते</b> ।
अस्यार्थः---प्रकृतौ यद्यूपधारणं कृतं यजमानेन तदर्थाद्यजमानस्यान्यत्र व्यापृतत्वात् द्वितीय-
पुरुषधारितस्य यूपस्य अञ्जनादीनां सुकरत्वात् । यजमानधारणवचनं तु सौकर्यप्राप्तानुवाद-
मात्रम् । यश्च प्रकृतावर्थादर्थः संवृत्तः न स विकृतौ चोदकेन प्राप्यते । न च
विकृतावप्ययमेवार्थोऽर्थादेव भविष्यतीति शक्यते वक्‍तुम् शास्त्रार्थानां सहचोदनावगतपदार्थानु-
समयविरोधात् । अतः पदार्थानुसमय एव न्याय्य इति पूर्वः पक्षः । <b>शास्त्राभेदात्
शास्त्रार्थानां सहत्वचोदनात्</b> । शास्त्रभेदाद्धि ते पशुयागशास्त्रार्था भिन्नाः । तेषां चैक-
प्रयोगचोदनाचोदितानां सहानुष्ठानस्य प्राप्तत्वादिति । <b>राद्धान्तवादी तु विहितोपपत्त्यर्थत्वात्
क्रमस्य काण्डानुसमयमुक्तवान्</b> । अस्यार्थः---यथा विहितानां पदार्थानामुपपत्तिर्भवति
तथाभूतक्रम आदरणीयः । तत्र यदि पदार्थानुसमय आश्रीयते तदा अञ्जनादिपरिव्याणान्तं
यजमानेन यूपस्यानवसर्जनं विहितं सद्बाध्येत । एकेन यजमानेन बहुयूपवर्तिनस्तस्या-
शक्यत्वात् इति । <b>ननु दृष्टार्थत्वादन्येनापि तत्क्रियत इत्युक्तम्</b> । अस्यार्थः---यजमानेन
<note>(1) P. 1313</note>
﻿<pb n="r1110"/>
यूपस्या2नवसर्जनं दृष्टार्थम् । तच्चान्येनापि पुरुषेण शक्यत एव कर्तुमिति पदार्थानुसमयो
न हीयत इति । <b>सत्यं यद्यर्थात् दृष्टार्थता स्यात्</b> । अस्यार्थः---द्विविधं हि दृष्टार्थं
किञ्चिदर्थादेव प्राप्तम्, किञ्चिच्छास्‍त्रेण नियमार्थतया विहितम् । तत्र यदर्थादेव प्राप्तं
दृष्टार्थं तद्येनैव शक्यते कर्तुं तेनैव क्रियते । यत्पुनः शास्‍त्रेणैव चोदितं तद्यथाचोदितमेव
कर्तव्यं, यजमानश्च शास्‍त्रचोदित एव । अनियतस्य पुरुषस्य प्रसक्‍तेर्नियमार्थं यजमान-
विधानमुपपद्यत एव । <b>तदाह---विधौ तु सति दृष्टेऽप्यर्थे न शास्त्रार्थो 3व्यतिक्रमितुं
शक्यते । दर्शितमेतत्</b> ।</p>
<p><b>पशुगणे । अत्रापि शास्त्रबाधं मन्वानः काण्डानुसमयं मन्यते पूर्वपक्षवादी</b> ।
यथा पूर्वत्र शास्त्रबाधात् काण्डानुसमयः तथाऽत्रापि “दैवतान्यवदाय न तावत्येव होतव्यं
सौविष्टकृतान्यवद्यति, सौविष्टकृतान्यवदाय न तावत्येव होतव्यं ऐडान्यवद्यति इति वचनेनावदान-
त्रयनैरन्तर्यचोदनात् पदार्थानुसमये च तस्य बाधनात् अवदानत्रयानुसमय एव युक्त इति ।
<b>राद्धान्तवादी तु पदार्थानुसमयेप्यबाधं मन्वानः सहत्वानुग्रहाय पदार्थानुसमय एव न्याय्य
इत्युक्तवान्</b> । अस्यार्थः---दैवतावदानानुसमयेऽपि कृते पुनस्सौविष्टकृतानुसमयं कुर्वाणो
नैव नैरन्तर्यं बाधते । प्रकृतौ त्वेकत्वात् पशोः एकस्मिन् तथाकृतम् । इह पुनः सह-
चोदितपशुबहुत्वादेकमेवावदानं सर्वेषु कर्तव्यमिति नास्ति शास्त्रबाधः । तेन सहप्रयोगानु-
<note>(1) P. 1314</note> <note>(2) R. नपसर्जनं</note> <note>(3) G. शास्त्रार्थोप्यति</note>
﻿<pb n="r1111"/>
ग्रहाय पदार्थानुसमय एव युक्तः । <b>मन्त्रोच्चारणतन्त्रता च सहत्वे लिङ्गम्</b> । मनोता-
मन्त्रो हि अवदानप्रकाशकः स दैवतानुसमयपक्षे तन्त्रं भवति । इतरथा सौविष्टकृतावदान-
व्यवहितत्वात् मनोताप्रकाशनस्य पश्वन्तरे भेदेन मनोतामन्त्रः प्रयोक्तव्यः स्यात् ।</p>
<p><b>नानाबीजेषु । कः पुनरयं विशेषोऽवदानादिहोमपर्यन्तानुसमय इत्यनेनाधिकरणेन</b> ।
अस्यार्थः---यथा <q>“संयुक्‍ते तु प्रक्रमात्”</q> इत्यत्राधिकरणे अवदानादिहोमपर्यन्त एक एव पदार्थ
इति तावतोऽनुसमय उक्तः तथेहापि कृष्णाजिनास्तरणादिफलीकरणान्त एक एव पदार्थ इति
तावतैवानुसमयो न्याय्य इति । एतेनैव गतार्थमेतदधिकरणमित्याक्षेपः । समाधत्ते
<b>न खलुकश्चिद्विशेषः । किमर्थं तर्हीदमधिकरणं ? विशेषमाह---विधानात् पदार्था-
वच्छेदो भवतीति पूर्वपक्षवादिनोऽभिमानः</b> । अस्यार्थः---कृष्णाजिनास्तरणादीनां पृथक्
पृथक् विहितत्वात् पृथक् पदार्थत्वं पृथगङ्गत्वं पृथगेवानुष्ठानप्रयुक्तिरिति तावन्मात्रेणानुसमयः ।
अवदानं तु 2न पृथग्विहितमिति माभूत तावन्मात्रेणैवानुसमयः । <b>राद्धान्तवादी तु वदति
विधेयान्यत्वेन विधानोपपत्तेर्न पदार्थावच्छेदाय प्रभवोऽस्तीति पूर्वोक्त एव न्याय्यः</b> ।
अस्यार्थः---व्रीहीनवहन्तीति वाक्येन तण्डुलीभावहेतुर्व्यापारनिचयश्चोदितः । सर्व एव
हि धातवः फलविशेषावच्छिन्ने व्यापारक्षणनिचये प्रवर्तन्ते । तद्यथा पचिः देवदत्तः
<note>(1) P. 1315</note> <note>(2) G. omits न</note>
﻿<pb n="r1112"/>
पचतीत्यत्र चुल्लिसम्मार्जन-एधोहरण-स्थाल्यधिश्रयण-उदकावसेचन-अग्न्यभिज्वलन-इन्धनक्षेपण
तण्डुलावपन-दर्वीघट्टन-विक्लृत्तिपरीक्षा-अवस्रावणावतारणात्मके व्यापारवर्गे । अतोऽवधा-
तात्मक एकः कृष्णाजिनास्तरणादिफलीकरणान्तः पदार्थ इति तावतैवानुसमयो युक्तः ।
अवान्तरविधयस्तु न पदार्थावच्छेदाय प्रभवन्ति, विधेयमात्रभेदेनाप्युपपत्तेः । <b>अनेन च
विशेषेण तदप्यत्रोदाहरणम्</b> । जुहोतिचोदनयैवावदानस्यापि गृहीतत्वात् न पृथक्
पदार्थतास्तीति अवदानादिहोमान्तेनानुसमयः । पूर्वाधिकरणे भवतु विधानभेदादेव
पदार्थभेदः तथापि विधानभेद एवात्र नास्तीति दर्शितमित्यनवद्यम् ।</p>
<p><b>विकारे त्वनूयाजानाम् । कः पुनरयं क्रमचिन्तायां पात्रभेदोपन्यासः</b> । लक्षणे
सङ्गतिर्नास्तीत्यतः2 । <b>क्रमसिद्ध‍युर्थ इति ब्रूमः भेदाभेदे क्रमान्यत्वदर्शनात्</b> । उपभृद्भेदे
ह्येकामुपभृतमुपादाय प्रयाजार्थं ग्रहणं कार्यम् । द्वितीयामुपादायानूयाजार्थम् । अभेदे त्वे-
कामेवोपादाय ग्रहणद्वयमिति क्रमान्यत्व भवति । अतः क्रमसिद्ध‍यर्थैवेयं चिन्तेति ।
<b>अत्र पूर्वपक्षो द्रव्यविकारशङ्कया</b> । मिश्रीकृत्य ग्रहणे प्रयाजाद्यर्थस्य द्रव्यस्य पृषत्तामात्र-
विकारो 3न पुनरन्यत्वमेवेति । <b>पात्रविकाराशङ्कया च</b> । मर्यादायां क्रियमाणायां
उपभृत्त्वं न नश्यति । अपि तु विकारमात्रं तस्यैवेति । <b>कालान्यत्वेन चोपपत्तेः</b> ।
<note>(1) P. 1316</note> <note>(2) नास्तीत्यत्र</note> <note>(3) G. omits this न</note>
﻿<pb n="r1113"/>
एकस्यामेवोपभृति कालान्तरे पृषदाज्यमपि ग्रहीष्यत इति । <b>राद्धान्तस्तु द्रव्यविकारापत्तेः</b>
द्रव्यशब्देन च हविः पात्रं चोच्यते तयोर्विकार आपद्यते । स चायुक्तः । हविर्विकाराभ्युपगमे
उत्पवनाद्यर्थबाधप्रसङ्गात् । पात्रविकारे चौपभृतत्वनाशापत्तिः । <b>कालान्यत्वे च ग्रहणयोः सहा-
वगमबाधप्रसङ्गात्</b> । अतः तदनुगुणः ग्रहणसहत्वानुगुणः पात्रभेदो न्याय्य इति सिद्धम् ।</p>
<p><b>प्रकृतेः</b> । ननु किमत्र चिन्त्यते ? किं वैकृतं पूर्वं उत प्राकृतमिति । यावता
यावदेव2 प्रधानानन्तरमवगम्यते तदेव तदनन्तरं कर्तव्यमित्यत्राह---<b>वैकृतानां पाठक्रमः
प्राकृतैर्व्यवधीयते नेतिचिन्ता</b> । प्रधानानन्तर्यमेव सन्दिग्धमित्यर्थः । <b>अत्र पूर्वपक्षमाह
---व्यवधीयत इति पूर्वः पक्षः पदार्थानुष्ठानेन व्यवधानावगमात्</b> । यदि प्रधानानन्तरं
प्राकृताः क्रियन्ते तदा प्रधानेन सह यो वैकृतानां पाठक्रमोऽवगतः स व्यवधीयते ।
अनुष्ठानेन व्यवधानावगमात् । <b>राद्धान्तस्तु वैकृतप्रयोगवचनात् प्राकृतपदार्थावगमात्
व्यवधानम्</b> । वैकृतचोदनार्थावच्छेदायैव हि प्राकृताङ्गयुक्‍तं प्रधानं पठितमिति पाठक्रमत
एव वैकृतानां प्राकृतेभ्यः पश्चादनुष्ठानम् । <b>अतस्सूक्‍तं-अन्ते तु बादरायण इति</b> ।</p>
<note>(1) P. 1316</note> <note>(2) G. तावदेव</note>
﻿<pb n="r1114"/>
<p><b>कृतदेशात्‍तु</b> । अत्रेत्थ पूर्वपक्षरचना । सर्वत्र वैकृतानि तावत्प्राकृतानां पश्चात्
कर्तव्यानीति स्थितं अन्ते तु बादरायण इति न्यायात् । तत्र यावन्मात्रमपकृष्यते तावत
एवापकर्षो युक्तः न तदन्तापकर्षन्यायेन पूर्वेषामपि; वैकृतत्वेनाक्लृप्तक्रमनियमत्वात् यूप-
प्रतिकर्षवदिति । अत्र राद्धान्तमाह---<b>राजसूयेपि विदेवनादवो वैकृतेन पाठेन विरुध्य-
मानाः नान्तेऽनुष्ठानमर्हन्ति</b> । यत्र श्रुतास्तत्रैव भवितुमर्हन्ति । अस्यार्थः---परस्परं तावत्
विदेवनादीनामभिषेकस्य च विकृतौ पाठतः क्रमः प्रतीयते । तत्राभिषेके प्रतिकृष्टे सति
चिन्त्यते---किं विदेवनादयोऽन्तेऽनुष्ठेयाः उताभिषेकात्पूर्वमिति । <b>अत्र वैकृतपाठबलेन</b>
य एव पाठक्रमः प्रतीयते स एव कल्प्यते । अन्ते त्वनुष्ठानं वैकृतेनैव पाठेन विरुद्ध‍यते ।
<b>न्यायमात्रमितरदिति</b> । किमिद न्यायमात्रमिति ? अयमभिप्रायः---अन्तेपि यदनुष्ठानं
तदपि वैकृतपाठबलेनैव प्रधानचोदनागृहीतत्वात् प्राकृतानां वैकृतानां पश्चादेव पाठ इति
पूर्वोक्तनीत्या । तदेव तुल्ये वैकृतपाठे किमिदमुच्यते न्यायमात्रमितरदिति पूर्वपक्षिते
राद्धान्तमाह---<b>एतदुक्‍तं भवति---नान्तेऽनुष्ठानं केनचित्क्रमेणावगम्यते । किं तर्हि ?
पूर्वावगमविरोधादन्तेऽनुष्ठानमिति न्यायमात्रमित्युच्यते</b> । अस्यार्थः---वैकृतानां
यदन्तेऽनुष्ठानं तन्न केनचित् श्रुत्यादिप्रतिपादितेन क्रमेणावगम्यते । किं तर्हि ? प्रधान-
चोदनापरिगृहीतत्वेन प्राकृतानां यो वैकृतेभ्यः पूर्वमवगमः तस्य विरोधादन्तेऽनुष्ठानमव-
<note>(1) P. 1318</note>
﻿<pb n="r1115"/>
गम्यते यथावगममनुष्ठानमिति यः पूर्वमवगम्यते स पूर्वमनुष्ठेयः । अन्यथाऽनुष्ठानावगमयो-
र्विरोधः स्यात् । न च तद्‍युक्तम् । अवगमायत्तत्वादनुष्ठानस्येति । यश्चासौ प्राकृतानां
पूर्वमवगमः स आनुमानिकः तेनान्तेनानुष्ठानं न्यायमात्रनिबन्धनम् । यश्च वैकृतानां
पाठमात्रनिबन्धनः परस्परक्रमः सः प्रत्यक्षसमधिगम्यः । तत्र प्रत्यक्षस्य शीघ्रप्रवृत्तित्वात
तद्वशेन यः क्रमः पूर्वमक्लृप्तत्वात् बलीयानिति तदनुग्रहायाभिषेकात् पूर्वपठितानां विदेव
नादीनामपि अपकर्षः । यूपप्रतिकर्षे तु अग्नीषोमीयप्रणयनादीनां यूपेनैव स्वप्राग्भाविभिरपि
पदार्थैः प्रत्यक्ष एव पाठक्रम इति न प्रतिकर्षः ।</p>
<p><b>प्राकृताच्च पुरस्ताद्यत् । अत्रापि प्राकृतक्रमावगमात् प्रयोगचोदनात एवान्ते-
ऽनुष्ठानं मन्यते पूर्वपक्षवादी</b> । अस्यार्थः---प्राकृतानां पदार्थानां प्रकृतावेव यः क्रमः
क्लृप्तः तत्र मध्ये विना वचनेन वैकृतस्यानुप्रवेशो न न्याय्यः इति प्राकृतक्रमवशेन प्रयोग-
चोदनातः पूर्वं प्राकृतान् पदार्थानवगमयन्त्याः सावित्रहोमादीनामप्यन्तेऽनुष्ठानं न्याय्यमिति-
न च दीक्षणीयादिश्रवणं मध्येऽनुप्रवेशमवगमयितुमलम् । क्रमस्यानभिधानात ।
<b>पुनः श्रुतिस्तु अनन्यार्था क्रममेवावगमयति</b> । यद्यपि क्रमो नाभिधीयते तथापि
पाठबलेन क्रमोऽवगम्यते । तत्र च पुनः श्रुतेरनन्यपरायास्तात्पर्यमिति तद्बलेन
मध्येऽनुप्रवेशः ।</p>
<note>(1) P. 1318</note> <note>(2) P. 1319</note>
﻿<pb n="r1116"/>
<p><b>सन्निपातश्चेत् । अत्रापि दीक्षणीयासङ्कीर्तनं पूर्ववत् क्रमार्थं मन्यते पूर्व-
पक्षवादी</b> । यथा दीक्षणीयायाः पुनः पाठात् सावित्रहोमादिभिस्सह क्रमकल्पना तथा
रुक्मप्रतिमोचनादिभिरपीति दीक्षणीयानन्तरमेव तेषां प्रयोगो युक्तः । तत्र दीक्षणीयायाः
सङ्कीर्तनं पूर्वपदार्थक्रमपरतयैवोक्तमिति । राद्धान्तवादी <b>परस्ताद्यथोक्‍तं न्याय्यं मन्यते ।
किं पुनः कारणं पूर्वस्मिन्नेवोपयुज्यते न पुनः परस्मिन्नपीति । अत्रोच्यते---परतोऽन-
न्यत्वावगमात् पूर्वस्मिंश्चान्यत्वावगते युक्तमुक्तम्</b> । अस्यार्थः---यः पदार्थो वैकृते[तो]
दीक्षणीयायाः पूर्वं पठ्यते तस्मिन् बादरायणन्यायादन्त्यत्वमवगम्यते /?/ तदनुसारेण पाठस्या-
संभवात् । अतस्तत्परत्वं 1तावच्छ्रुतेः । यस्तु परतः पठ्यते तस्य परभावो बादरायण-
न्यायेनाप्यविरुद्धः । निरन्तरपाठोऽपि अवश्यं पठितव्यतयाप्युपपद्यते । तेन नैरन्तर्यमपि
न शक्यते वक्‍तुमिति न तत्परत्वं श्रुतेः ।</p>
<trailer>इति श्रीशालिकनाथकृतायां ऋजुविमलायां
पञ्चिकायां पञ्चमाध्यायस्य
द्वितीयः पादः</trailer>
﻿<pb n="r1117"/>
</section>
<section>
<head>ऋजुविमला</head>
</section>
<section>
<head>तृतीयः पादः</head>
<p><b>विवृद्धिः</b> । नन्वेषा शेषचिन्तेत्यसङ्गतिमाशङ्क्याह---<b>क्रमार्थ एव प्रत्येकसमुदाय-
संबन्धश्चिन्त्यते । प्रत्येकं संबन्धे हि व्यवधानमहत्वम् । समुदायसंबन्धे त्वल्पत्वम्</b> ।
विततिः क्रमः, सा प्रत्येकसंबन्धे महती; समुदायसंबन्धे त्वल्पेति । तस्माद्युक्‍तो विचारः ।
<b>किं पुनर्युक्‍तं ? प्रत्येकमभिसंबन्ध इति । प्रतिप्रधानं गुणा आवर्तन्त इति न्यायात् ।
ननु च पृथक्त्वनिवेशिनी सङ्ख्येत्युक्‍तम्</b> । अस्यार्थः---पृथक्त्वं यत्र समवेतं तत्र
द्वित्वादिका सङ्ख्या निविशत इति द्वितीय एवोक्तम् । ततश्चैकैकत्र षडादिसङ्ख्या कथं
निविशत इति परं समुदाय एव सङ्ख्याविधानमस्त्विति । <b>सत्यमुक्तम् विधानवशात्‍तु
यथोपपद्यते तथा कल्पनीयम्</b> । अस्यार्थः---यदा तावत[साहित्यं]उद्देश्यगतविशेषणं स्यात्
विवक्षितत्वात् विवक्षायां च वाक्यभेदापत्तेः । साहित्यस्याविवक्षायां प्रत्येकमेव संङ्ख्या
विधीयत इति निश्चितम् । तदनुरोधेनाभ्यासनिबन्धनं पृथक्त्वमाश्रित्य सङ्ख्योपपद्यत इति
कल्पनीयम्---यथा <q>‘त्रिः प्रथमामन्वाह त्रिरुत्तमां’</q> इत्यत्र सामिधेनीनां पञ्चदशत्वम् । यत
<note>(1) P. 1320</note>
﻿<pb n="r1118"/>
एव प्रत्येकसंबन्धो <b>न्याय्यः अत एव <q>‘पञ्चदशान्याज्यानि’</q> इत्येवमादिषु प्रत्येकसम्बन्धः</b>
पञ्चदशादीनां, अन्यथा तत्रापि समुदायसम्बन्ध एव स्यात् । <b>अत्रोच्यते---न विधानं
पदार्थमन्यथा कर्तुमुत्सहते । पदार्थानुरोधी हि विधिः न विध्यनुरोधिनः पदार्थाः
अग्निना सिञ्चेदित्येवमादिषु दर्शितम्</b> । अस्यार्थः---सङ्ख्यापदार्थस्तावत द्वित्वादिकः
पृथक्त्वे सति निविशते । पृथक्त्वं च यादृशं समुदाये न तादृशमभ्यासे । तेन विधेयभूत-
सङ्ख्यास्वभावालोचनया समुदायसंबन्ध एव सङ्ख्या विधीयत इति पदार्थानुसारेण वाक्यार्थः
प्रतीयते । विध्यनुसारेण तूक्‍तेन न्यायेन प्रत्येकसम्बन्धः । तत्र पदार्थस्वभावो विहन्यते ।
सोऽप्यन्यथाकर्तुं न शक्यत इति पदार्थानुरोधात् समुदाय एव सङ्ख्याविधिराश्रयणीयः ।
<b>तस्मात् यावत्पृथक्त्वं तावदभ्यासकल्पना न सम्भवतीति समुदाये सम्बन्धः । पृषदाज्ये
त्वेतद्विपरीतम्</b> । तत्र हि कारकत्वेन द्रव्यविधानं क्रियायाश्च कारकम् । न च क्रिया-
समुदायः क्रिया । तेन समुदाये संबन्धे तूपपत्तिरिति प्रत्येकसंबन्ध एव न्याय्यः ।
<b>यदप्युक्तं पञ्चदशान्याज्यानीति आवृत्तौ डप्रत्ययं वक्ष्यामः</b> तेन तत्र न सङ्ख्या विधीयते ।
किं तर्हि ? विशिष्टसङ्ख्याका आवृत्तिः । सा च प्रत्येकसंबन्धेप्यविगुणैवेति न
विधानपदार्थयोः कश्चिद्विरोध इति यथाविधानमेव सम्बन्धः ।</p>
<note>(1) P. 1321</note>
﻿<pb n="r1119"/>
<p><b>स्वस्थानात्‍तु । सङ्ख्यासम्पत्त्यर्थमभ्यासे प्राप्ते इदं चिन्त्यते---किं दण्डकलित-
वदभ्यासः उत स्वस्थान इति</b> । अनेनावान्तरसङ्गतिं एकपादव्यवस्थार्थमाह । निराकृते
हि प्रत्येकसम्बन्धे अयं विचार आपतति । अन्यथा स्वस्थानवृद्धिरेव स्यात । <b>समुदायाभि-
सम्बन्धात् दण्डकलितं मन्यते पूर्वपक्षवादी</b> । उक्तमेतत् यावत्पृथक्त्वमस्ति तावत्
नाभ्यसितव्यमिति । परतस्तु सङ्ख्यासिद्ध‍यर्थमभ्यासे कर्तव्ये दण्डकलितवदेवाभ्यासो
न्याय्यः । <b>पूर्वप्रतीतक्रमानुरोधात् स्वस्थाने युक्त इति राद्धान्तः</b> । अस्यार्थः---प्रेक्षा-
पूर्वकारी यः पुरुषः स पर्वालोचयति विनाभ्यासेन तावत् क्षेमो नास्ति । तेनाभ्यासोऽवश्या-
श्रयणीयः । स इदानीं यदि दण्डकलितवत स्यात पूर्वप्रतीतक्रम एव बाधः स्यात् । न
चोसौ युक्तः । तस्मात् स्वस्थानविवृद्धिरेवास्त्विति । <b>समुदायसंबग्धस्य तूभयथाऽ-
विरोधः</b> ।</p>
<p><b>समिध्यमानवतीम् । ननु वचने सति पूर्वपक्ष एव न संभवति</b>---<q>‘अन्तराले
धाय्या’</q> इति वचने सति नास्ति पूर्वपक्षः, वचनान्‍न्यायस्य दुर्बलत्वात् । <b>उत्तरं---अर्थवाद-
पूर्वकं तद्वचनमिति पूर्वपक्षवादी न्यायानुसारेणापि गच्छत्येवेति मन्यते</b> अस्यार्थः
<note>(1) P. 1322</note>
﻿<pb n="r1120"/>
---अन्तरालत्वेन धाय्यानां योऽयमर्थवादः तत्पूर्वकमिदं वचनम् । न साक्षाच्छ्रूयमाणमस्ति
ततश्च कल्प्यवचन[न]न्यायं बाधितुमलमिति न्यायानुसारेणायमर्थवादो नेय इति पूर्वपक्षवादी
मन्यते । <b>राद्धान्तस्तु नायथार्थग्रहणे प्रमाणमस्त्यर्थवादस्येति</b> । तेन यथार्थवादमी-
दृशमेवेदं वचनम् । ननु न्यायोऽत्र प्रमाणमर्थवादस्यायथार्थग्रहणे तत्राह---<b>न शब्दार्थं
न्यायो निरुणद्धि न्यायमात्रं तदित्युक्तम् । अतो यथार्थवादमेवेदं विधानं न्याय्यम्</b> ।
नार्थवादस्वरूपातिक्रमेण । <b>धाय्याशब्दनिरूपणं तु प्रासङ्गिकम् । दर्शितं च तत्</b> ।</p>
<p><b>स्तोमविवृद्धौ । न्यायमात्रं वचनं बाधितुं न क्षमत इत्युक्तम् । वचनं चेदं
वृषण्वन्तस्तृचा भवन्ति । तृच उत्तमः पर्यास” इति</b> । 2अनेन ऋर्ज्वर्थंमनुभाषते
आक्षेप्‍तुम् । अधुना आक्षिपति---<b>ननु द्वादशाहे एतद्वचनम् । अतद्विकारेषु केयमा-
शङ्का</b> । अस्यार्थः---यदिदमुत्तमस्य तृचस्य पर्यासत्वं विधीयते तत द्वादशाह एव ।
तत्प्रकरण एवास्य तृचस्य पठितत्वात् । अतश्च क्रत्वन्तरेषु कथमियमाशङ्का---उत्तमात
तृचात पर्यासीभूतात् प्रागागन्तुना3 हि भवितव्यं इति । प्रतिप्रकरणं धर्माणां व्यवस्थितत्वात्
<note>(1) P. 1323</note> <note>(2) G. ऋजुत्वार्थ</note> <note>(3) G. आगन्तुभिः</note>
﻿<pb n="r1121"/>
क्रत्वन्तरेष्वपि द्वादशाहविकारेषु या[ता]वच्चोदकप्राप्ता युज्येताप्याशङ्का । अतद्विकारेषु सा
अत्यन्तमयुक्ता । समाधत्ते---<b>उत्तमशब्दश्रवणात् । किमिदमुत्तमशब्दश्रवणादिति उत्तमः
पर्यासो भवतीति पदार्थाङ्गतां मन्यते पूर्वपक्षवादी</b> । उत्तमशब्दश्रवणे सति उत्तमस्य
तृचस्य पर्यासत्वं विधीयते न द्वादशाहिकस्यैव । तेनोत्तमतृचरूपपदार्थाङ्गतां मन्यते
पूर्वपक्षवादी (अ)विहितं च क्रत्वन्तरेष्वप्युत्तमत्वं इति अस्य तत्रापि पर्यासता विधीयते ।
<b>ननु च पदार्थाङ्गत्वे आनर्थक्यमुक्तम्</b> । यदि पदार्थमात्रे धर्मो विधीयते तदा धर्मविधे-
रानर्थक्यं स्यात् अपूर्वसंबन्धाभावात् । अतो द्वादशाहसंबन्ध एव उत्तमतृचे पर्यासता---
विधिरिति । परिहरति---<b>न तदानर्थक्यं पर्यासे सम्भवति सर्वस्य पर्यासस्यार्थवत्त्वात्</b> ।
विधेयपर्यासस्वरूपमेवेदमीदृशं येन पदार्थमात्रसम्बन्धितयापि विधाने सति आनर्थक्यं नास्ति ।
<b>क्रतुसम्बन्धिनी हि पर्याससंज्ञा</b> । क्रतोरेव ह्यन्तस्य पर्यासशब्दः संज्ञा, निधनादिशब्दवत
निरुपपदात् पर्यासशब्दात् क्रत्वन्तप्रतिपत्तेः । यत्‍तु भाष्यकारेण क्षेत्रपर्यास इत्युपन्यस्तं
तत् सोपपदस्य गौणप्रयोगदर्शनेन क्रत्वन्तवचनत्वप्रतिपत्तय एवेति मन्तव्यम् । यत्र हि
अक्रतुसंबन्धि विधेयमवघातादि तत्र माभूत् पदार्थमात्रधर्मता, आनर्थक्यप्रसङ्गात् । यत्र
विधेयमेव क्रतुसंबन्धि न तत्रानर्थक्यशङ्केति । एवं तावत अतद्विकारेष्वस्ति पूर्वपक्षशङ्केति
दर्शितम् । संप्रति द्वादशाहविकार एवोदाहरणमिति मत्वा <b>तद्विकारेष्वपि निराकरणीय
एवायमर्थ इत्युपन्यासः</b> । द्वादशाहविकारेषु चोदकप्राप्‍त्यापि शङ्कोपपद्यत इत्यर्थः ।
<note>(1) मा. श्रवणप्रामाण्यात्</note>
﻿<pb n="r1122"/>
<b>अत्राभिधीयत्ते---नायं पदार्थधर्मः । कस्तर्हि ? क्रतुधर्मः । कथं ? प्रकरणात् द्वादशाह-
नियोगैक्यमवगम्यते न क्रत्वन्तरनियोगैक्यम्</b> । अवगम्यते । एतदुक्‍तं भवति---यद्यपि
पदार्थमात्रवर्मतया विधानेऽपि विध्यानर्तक्‍तं नास्ति तथापि द्वादशाहप्रकरणाम्नानात्
द्वादशाहनियोगेनैव सहान्विताभिधानात तत्संबन्ध एव पदार्थमात्रे विधानं
न क्रत्वन्तरसम्बन्धे । <b>ननु च पदार्थानुसारी नियोगः</b> । अन्यथा द्वादशोपसत्त्वमपि
ज्योतिष्टोमस्यैव स्यादिति पदार्थानुसारेण क्रतुमात्रसंबन्ध एव न्याय्य इति चोदयति ।
उत्तरं---<b>पदार्थानुसारेप्यत्राविरोधात्</b> । तत्र ह्यहीनपदं विरुध्यते । इह न
कस्यचिद्विरोध इति प्रकरणात द्वादशाहसंबन्ध एव । <b>तस्मान्न 1क्रत्वन्तरसंबन्धकल्पनायां
प्रमाणमस्ति</b> । तदत्र विध्यानर्थक्येनापूर्वसंबन्धिषु विधानमित्येवरूपं राद्धान्ताभासं निराकर्तु-
मिदमुक्‍तं नियोगैक्येनैव नैयोगिके रूपे विधानं नानर्थक्यपरिहारायेति । <b>यदि परं द्वादशाह-
विकार एवैतत्स्यात्</b> तत्र चोदकतः प्राप्तेः <b>न च वा तत्रापि । अथ वा</b> द्वादशाहविका-
रेष्वपि नायं धर्मः किं तर्हि <b>वृषण्वतां धर्मः</b> वृषण्वतां तृचानां मध्ये य उत्तमः तृचः
तस्यायं पर्यासत्वं धर्मः । न त ते क्रत्वन्तरेषु सन्ति । तस्मात्तेष्वप्यागन्तवोऽन्त एव ।
उत्तमस्य हि पर्यासत्वविधानात् प्राक्‌पर्यासादागन्तनः स्युः । तन्नास्तीत्युक्तम्---<b>ननु च
पदार्थधर्मो न भवतीत्युक्तम्</b> । कथं वृषण्वतां धर्म इत्युच्यते ? <b>सत्यमुक्‍तं</b> पदार्थधर्मो न
<note>(1) G. क्रत्वन्तरधात्वर्थ</note>
﻿<pb n="r1123"/>
भवतीति, न पुनः <b>क्रत्वर्थापरित्यागेनापि</b> । क्रत्वर्थपरित्यागेन पदार्थधर्मो न भवतीत्युक्तम्
न पुनः तदपरित्यागेनापि । तेन द्वादशाहिकवृषण्वत्‍तृचधर्मोऽयं नान्यदीयान्यतृचधर्मः ।
<b>तस्मादुक्‍तं2 तद्विकारेष्वपि न भवति</b> ।</p>
<p><b>अन्ते तूत्तरयोः । ननु कथमत्र पूर्वपक्षः ?</b> यावता वचनात् गायत्र्यादिष्वेवागन्तूनां
निवेश इति युक्तम् । <b>वचनमदृष्ट्वेत्ययुक्तमिदम् । अधीतवेदस्य हि धर्मजि-
ज्ञासा । अयं तर्हि पूर्वः पक्षः । इदमपि द्वादशाह एव वचनम्</b> । न केवलं पूर्वाधि-
करणे वृषण्वन्तस्तृचा भवन्ति तृच उत्तमः पर्यास इति द्वादशाहे वचनम् । अपि तु <q>“त्रीणि
ह वै यज्ञस्योदराणि गायत्री बृहत्यनुप्‍टुप् च अत्र ह्येवावपन्ति अत एवोद्वपन्ति”</q> इतीदमपि
द्वादशाह एव । तथापि किमित्याह---<b>अत्र विशेषाग्रहणात् तद्विकारेषु भवतु अतद्विका-
रेषु मा भूत् इति पूर्वः पक्षः</b> । पूर्वत्र वृषण्वतामयं धर्म इति विशेषग्रहणात
द्वादशाहविकारेषु च तेषामभावात् पर्यासता न भवति । इह तु विशेषग्रहणात
द्वादशाहविकारेषु गायत्र्यादिष्वेवावापः उद्वापश्च विधेयौ । ये क्रतवो न द्वादशाहविकारभूता
<note>(1) P. 1326</note> <note>(2) द्विरुक्‍तं</note>
﻿<pb n="r1124"/>
तेषु माभूदित्यतद्विकार एवात्रोदाहरणम् । <b>अत्रोच्यते---आवापनिबन्धनमेतद्वचनं याव-
दावापं भवितुमर्हति</b> । अत्र वचने गायत्र्यादयो यज्ञोदरत्वेन स्तूयन्ते तदुपपादनायेद-
मुच्यते-<q>‘अत्र ह्येवावपन्ति अत एवोद्वपन्ती’</q>ति । न चान्यतः सिद्धौ आवापोद्वापौ गायत्र्या
दिमात्रविषयौ स्तः इति । <q>‘वचनानि त्वपूर्वत्वात्’</q> इति वचनकल्पना । तच्च वचनं कल्प्य-
मानमावापमात्रनिबन्धनं यावदावापं भवितुमर्हतीति तावन्मात्रेणैव हेतुसमर्थने यज्ञोदर-
स्तुत्युपपत्तिः । न ह्यत्र द्वादशाहिकावेवात्रापोद्वाषौ हेतुत्वेनोच्येते अपि तु सामान्यत एव ।
अतो वचनमपि कल्प्यमानं सामान्यत एव यावदावापविषयं, न पुनः द्वादशाहिकावापविषयम् ।
<b>कथं तर्हि प्रकृतनियोगैक्यं ? न,</b> प्रकृतनियोगैक्यं, कार्याश्रितत्वादस्य विधेः, कार्यमावाप-
विषयमाश्रित्य गायत्र्यादीनामयं विधिः । योऽसावावापः स गायत्र्यादिषु कर्तव्यः इति ।
तेनान्यतः सिद्धावापमाश्रित्य गुणविधिरयम् । तेन प्रकृतनियोगैक्यं नास्ति । न च
द्वादशाहिकावापमात्रविषयमिदं वचनं अपि तु आवापमात्रविषयम् । अतः क्रत्वन्तरवर्तिनामपि
गायत्र्यादीनामावापोद्वापगोचरत्वमिति न 2प्रकृतनियोगैक्यम् । <b>वृषण्वत्सु उपदेशाश्रय इति</b>
विशेषः । उपदिष्टानां वृषण्वतां तृचानामेवोत्तमस्य पर्यासता, नान्यस्य; तेन द्वादशाह-
नियोगैक्यं तासामिति सिद्धम् ।</p>
<p><b>ग्रहेष्टकम्</b> । नन्वसङ्गतेयं चिन्तेत्याशङ्क्याह---<b>अत्राप्यङ्गाङ्गिचिन्ता क्रमार्थैव</b> ।
/?/वनचितिशेषत्वे प्रतिचितीष्टकोपधानं प्रतिसवनं च ग्रहणमिति क्रमान्यत्वं भवतीति ।
<b>कथमत्र पूर्वः पक्षः</b> यावता यागाग्निसंबन्धित्वेनोपदेशात ग्रहेष्टकस्य तच्छेषतैव युक्ता ।
<note>(1) P. 1325</note> <note>(2) G. प्रकृति</note>
﻿<pb n="r1125"/>
उत्तरं---<b>कार्यानुप्रवेशान्नियोगार्थस्य चितिसवननिष्पत्त्या चानुप्रवेशस्य</b> । अस्यार्थः
---यावत्किञ्चिदङ्गं तत्सर्वं नियोगार्थं तस्य सर्वस्य कार्यानुप्रवेशात् स्वयं वा तत् कर्तव्यम्
किञ्चिद्वा तेन कर्तव्यम् । न ह्यकार्यानुप्रवेशिना सिद्धरूपेण नियोगो निष्पद्यते संपाद्यविषय-
त्वान्नियोगस्य । तस्मान्नियोगार्थस्य कार्यानुप्रवेशात् पूर्वः पक्षः । नन्वेतावतापि पूर्वपक्षो न
सिद्ध‍यति यागाग्न्यनुप्रवेशितया नियोगार्थसिद्धेः अत्राह-<b>चितिसवननिष्पत्त्या चानुप्रवेशस्य</b>
कार्यार्थत्वादिति पूर्वेण संबन्धः । योऽप्यसौ यागाग्न्यनुप्रवेशः सोऽपि चितिसवननिष्पत्त्यैव
नान्यथा । तस्मात् यागाग्न्यनुप्रवेशस्यापि चितिसवननिष्पत्त्या कार्यानुप्रवेशात् चितिसवन-
निष्पत्तिरेवेष्टकोपधानस्य ग्रहणस्य च कार्यम् । यच्च यस्य कार्यं कर्तव्यं तत्तस्य कार्यमिति सवन-
चिति शेषत्वमेव ग्रहेष्टकस्य । उपसंहरति---<b>तस्माच्चितिसवनशेषोऽयमिति पूर्वः पक्षः ।
अत्रोच्यते---उपदेशसिद्धयर्थं हि कार्यं न कार्यसिद्ध‍यर्थ उपदेशः । यागाग्निसंबन्धश्चाय-
मुपदेशः</b> । अस्यार्थः---सत्यं कार्यानुप्रवेशिता नियोगार्थस्य । सा तु उपदेशसिद्ध‍यर्था
कथं नामोपदिष्टस्य नियोगार्थता स्यादिति न पुनः कार्यमपेक्ष्योपदेशः । <b>यागाग्निसंबन्धश्चाय-
मुपदेशः</b> । तस्मात्तत्सिद्धिरेव कार्यं न चितिसवननिष्पत्तिः । यच्च कार्यं तच्छेषतैव
युक्तेति यागाग्निशेषतैव ग्रहेष्टकस्य । <b>ननु च न्यायपौतरुक्यमिदं अरुणया क्रीणातीति</b> ।
अस्यार्थः---अरुणाधिकरणेप्येतदुक्‍तं उपदेशबलेन आरुण्यस्य क्रयनिष्पत्तिरेव कार्यं, यद्यपि
च साक्षात् साधनता नास्ति इति, इहापि तदेवोच्यते यद्यपि साक्षाद्यागाग्निकार्यता नास्ति
﻿<pb n="r1126"/>
तथाप्युपदेशबलेन तदेव कार्यमिति । <b>तत्रासंभवादपि भवन्तीति पूर्वपक्षवादी मन्यते ।
तन्निराकरणार्थमिदम</b> । अस्मार्थः---अत्रत्यपूर्वपक्षवादी एवं मन्यते तत्रारुणाधिकरणे
अन्येन प्रकारेण कार्यानुप्रवेशाभावात् युक्ता उपदेशबलेनारुणिम्नः <b>क्रयकार्यता</b>2 । इह तु
चितिसवननिष्पत्त्यापि चितिकार्यानुप्रवेशितोपपद्यत इति इममेव तत्रत्यं राद्धान्तामास
निराकर्तुमिदमधिकरणम् । तत्रापि नासम्भवात् क्रयकार्यता किन्तु उपदेशादेव । सम्भवेपि
कार्यान्तरस्य उपदेशबलेनैव कार्याश्रवणात् उपदेश एव कार्याश्रयणे हेतुः न कार्यान्तरसंभव
<b>इति । प्रयोजनमुक्तम</b> ।</p>
<p><b>अन्ते स्युरव्यवायात्</b> । ननु <q>“यां वै कांचित् ब्राह्मणवतीमिष्टकामभिजानीयात तां मध्य-
मायां चितावुपदध्यात”</q> <b>इति वचने सति पूर्वपक्ष एवात्र नोपपद्यते । उत्तरं---न नोप-
पद्यते । सर्वा ब्राह्मणवत्य इत्यनुवादं मन्यते</b> । सर्वा एवेष्टका ब्राह्मणवत्यः सर्वासामेव
ब्राह्मणोक्‍तेनाधिकारविधिना गृहीतत्वात् । विनियुक्तत्वाच्चाधिकारविधिरेवाङ्गानां विनियोजकः
सहकार[रि]मात्राणि श्रुत्यादीनि । ततश्च यद्ययं विधिराश्रीयते तदा सर्वासामेव मध्यमायां
चितावुपधानात चित्यन्तराभावप्रसङ्गेन मध्यमत्वानुपपत्तेः वचनमिदं निर्विषयमापद्यते ।अतोऽनु-
वादोऽयं मध्यमायां चितावुषधेयत्वेन याः प्राप्ताः तासामुपधानमनूद्यते । न च प्रमाणान्तमस्ति,
औपानुवाक्यानामिष्टकानां मध्यमायां चितावुपधानमित्यनुपपन्नः पूर्वः पक्षः । <b>एवं सति अन्या
अन्या इति दर्शनमुपपन्नं भवति</b>-<q>‘आवपनं वा उत्तमा चितिः यदन्या अन्या इष्टका उपदधाति’</q>
<note>(1) P. 1326</note> <note>(2) R. क्रियाकार्थता</note>
﻿<pb n="r1127"/>
इति । <b>एवं प्राप्ते अभिधीयते । ब्राह्मणवत्यः श्रुतिविनियुक्ताः परिगृह्यन्ते । किमिति ।
मन्त्रविनियोज्यत्वाच्छेषाणाम् । समाख्या पुनः लौकिक्येवेत्युक्तम</b> । अस्यार्थः
---यदि ग्राहकाभिप्रायेण ब्राह्मणवतीत्युच्यते तदा अवैशेषिकत्वात वचनमिदमनर्थकं स्यात
अथ विनियोगकारणाभिप्रायेण तदा वैशेषिकत्वाद्वचनस्यार्थवत्ता । न चार्थवत्त्वे संभवत्यानर्थ-
क्यमुचितम् । कथं पुनर्वैशेषिकत्वमिति ? अत्रेदमुत्तरं---मन्त्रविनियोज्यत्वाच्छेषाणां
समाख्याविनियोज्यत्वाच्च समाख्यायाश्च लौकिकत्वेन ब्राह्मणत्वाभावात् । तस्मान्मध्यमायां
चितावुपधेया इति । <b>ननु मन्त्रेण</b> इत्यादि निगदव्याख्यातम्---<b>विशेषाभिप्रायेणेदमुक्तं
वचनार्थवत्त्वायेत्यदोषः</b> । विनियोगविशेषप्रमाणानि श्रुत्यादीनि तदभिप्रायेण ब्राह्मणवती
ग्राह्येत्यर्थः । <b>दर्शने तु मन्त्राभिप्रायेणान्यत्वं वर्णनीयम्</b> । अन्यमन्त्रकत्वेनान्यत्वं
व्याख्येयं प्राप्तिपूर्वकत्वाद्दर्शनस्य ।</p>
<p><b>प्राग्लोकं पृणायाः</b> । अत्रेदृशो विषयः अग्निप्रकरणे चितिप्रकरणे चितिविशेषमनारभ्यैव
सामान्येन <q>‘लोकं पृण छिद्रं पृण’</q> इति पठितमिति । पूर्वपक्षमाक्षिपति---<b>ननु चान्ते वादरायण
इति नोपपद्यते लोकंपृणापि ब्राह्मणवत्येव</b> । अस्यार्थः---<q>‘यां वै काञ्चित’</q>
<note>(1) P. 1326</note>
﻿<pb n="r1128"/>
इत्यनेनौपानुवाक्यकाण्डपठितानां लोकं पृणायाश्च मध्यमायां चितौ उपधानम्1 ।
लोकंपृणा हि सामान्येन विहिता मध्यमायामेव चितावुपघातव्येति विधानमव-
कल्प्यते । ततश्चैकेनैव वचनेन प्राप्‍नुवन्तीनामिष्टकानां इदं न युज्यते वक्‍तुं---अन्ते तु
वादरायण इति । समाधत्ते---<b>ननु च मन्त्रविधानार्थं तद्वचनं</b>, तेन लोकं पृणा न
ब्राह्मणवती । पुनराक्षेप्ताऽऽह---<b>ननु च सर्वा एव मन्त्रद्वारेण चोद्यन्ते</b> । या अपि
ब्राह्मणवत्त्वेन सम्मताः ता अपि मन्त्रद्वारेण चोद्यन्ते, तेन लोकं पृणापि मन्त्रद्वारेण चोदिता
ब्राह्मणवत्येव । समाधाता आह---<b>सत्यं तथापि इष्टकाभिधानप्रधानोऽयं निर्देशः
<q>‘चित्रिणीरुपदधाति’</q> इत्येवमादिषु</b> । तेनेष्टका एता ब्राह्मणवत्यः । <b>इह पुनः <q>‘लोकं
पृण छिद्रं पृण’</q> इति मन्त्रप्रधानोऽयं निर्देशः इति लैङ्गिक्येवेयम्</b> । मन्त्रो हि प्रकरणे
पठितः कञ्चिदर्थं प्रकाशयन्नङ्गम् । 2शक्‍नोति चायं चायं मन्त्रः इष्टकामभिधातुमिति मन्त्र-
विनियोगबलेन इष्टकाया अपि विनियोगः । इह लैङ्गिक्येवेयम् । प्रकरणाधीतमन्त्रविनिये-
/?/यतया चेयं प्रथमप्रविष्टा । औपानुवाक्यकाण्डसमाम्नातास्तु ब्राह्मणवतीत्वेनानुप्रविशन्ति
इत्यागन्तवः । अतोऽन्ते तु बादरायण इति युक्तम् । ननु लोकं पृणाया लैङ्गिक्या अपि
संपूरणार्थतयाव1गमादन्ते निवेशोयुक्तः ब्राह्मणवतीनां तु प्राग्लोकं पृणाया इति युक्तम् ।
उच्यते---न तस्याः पूरणार्थत्वे प्रमाणमस्ति । योऽप्यर्थवादः सोऽपि मन्त्रमेव संपूरणार्थतया
स्तौति नेष्टकामिति । <b>राद्धान्तस्तु मन्त्रार्थवादान्यथानुपपत्तेः लैङ्गिका अपि प्रागेव
ब्राह्मणवत्य इति युक्तम्</b> । अस्यार्थः---मन्त्रस्यापि योऽयं संपूरणार्थवादः स इष्टकाया-
<note>(1) G. विधानं</note> <note>(2) G. adds न</note>
﻿<pb n="r1129"/>
स्तत्प्रकाश्यायाः संपूरणार्थत्वेनोपपद्यते नान्यथा । तस्मादिष्टकापि सम्पृरणार्थैव । अतोऽन्त
एव लोकंपृणा युक्तेति । तस्मात् प्रागेव ब्राह्मणवत्य इति युक्तम् ।</p>
<p><b>संस्कृते कर्म । आहिताग्नेरदिकारश्रवणात् आधानेन चाग्नीनामुत्पत्तेः
भवत्यनन्तरमधिकार इति पूर्वः पक्षः</b> । आहिताग्निरधिकारीति मीमांसकप्रसिद्ध‍या-
श्रयणात् । न चेयं निर्मूला प्रसिद्धिः आधानेनाग्नीनामुत्पत्तेः <q>‘अग्नीनादधीत’</q> इति
निरपेक्षाधानश्रवणात् आधानमात्र एव कृतेऽग्निमत्त्वात क्रतुष्वधिकारो युक्तः । नन्वधिकार
एवैवं चिन्तितम् स चासङ्गत इत्यत्राह---<b>आधानानन्तरक्रमसिद्धिश्चानेन प्रकारेणोक्ता यथा
<q>‘आहिताग्निर्न क्लिन्नं दार्वभ्यादध्यात्’</q></b> इत्येवमादीनां व्रतानामाधानानन्तरं क्रमसिद्धिः ।
<b>एवं प्राप्तेऽभिधीयते । उभयमग्न्यर्थमित्युक्तं</b> तृतीये । तेन न केवलेनाधानेनाग्नीना-
मत्पत्तिः । <b>यश्चाहिताग्नेरधिकारो मीमांसकैरुच्यते असावाहवनीयादिमुखेनाहिताग्निः</b>
आहवनीयादिमान् भवति तेनासावेव त्रेतावन्ति कर्माणि शक्‍नोति कर्तुमित्यधिकारः ।
-<b>न चेष्टिभिर्विनाऽऽहवनीयादयो भवन्ति इति न कर्मस्वधिकारोऽ</b>कृतपवमानेष्टेः पुरुषस्य ।
<b>दर्शनं पुनः अग्न्यर्थस्यैव होमस्य</b> । अग्निं वै सृष्टं’ इति यदिद होमदर्शनं न तन्मुख्याग्नि-
होत्रविषयं दर्शनम् । उक्‍तेन न्यायेन तस्याभावात् । किन्तु अन्यस्यैवाग्निसंस्कारार्थ-
स्यैतद्दर्शनम् । तत्रैव प्रशंसनार्थमग्निहोत्रपदं प्रयुक्‍तम् । ‘व्रतानां तु प्रकृत्यर्थ एव भूत-
﻿<pb n="r1130"/>
तया निमित्तं नाग्नयो निष्पन्नाः निष्पन्नश्च प्रकृत्यर्थो विनापि पनमानेष्टिभिरिति युक्‍तं
नैमित्तिकम् ।</p>
<p><b>सञ्चिते तु । इहाप्याहिताग्निर्न क्लिन्नं दार्वभ्यादध्यात इत्येवमादिवत चयनानन्तरं
व्रतप्राप्तिं मन्यते पूर्वपक्षवादी</b> । यथाहिताग्निव्रतानामाधानानन्तरमेव प्राप्तिः अग्नि-
चिद्व्रतानामपि चयनानन्तरमेव प्राप्तिरिति पूर्वपक्षवादी मन्यते । कुतः ? प्रकृत्यर्थस्य
निमित्तत्वात् भूततयैव । भूते चायं क्विप् अग्निचिदिति । <b>अत्रोच्यते-नेदमाहिताग्निना तुल्यम् ।
तत्र हि अग्न्यर्थमाधानं</b> न पुनः अग्निकार्यक्रत्वर्थं क्रतुषु विनियोगाभावात् । <b>इह पुनः
प्रकरणाम्नानात् अग्निकार्यार्थं चयनं प्रोक्षणमिव व्रीहिकार्यार्थम् । कार्यं चेह कृत्स्न-
क्रतुप्रयोगसाध्यमिति क्रतुसमाप्तावेवाग्निचिदिति । अतः क्रत्वन्तेऽग्निचिन्नियमः</b> ।
ननु चाधानमपि अग्न्यर्थमेव आधानपवमानेष्टिसाध्याश्चाग्नय इतीष्ट‍यन्त एवाहिताग्निः स्यात ।
अतो व्रतैरपीष्ट‍यन्त एव भवितव्यमिति । अत्रोच्यते---आधाने कृते अग्निगतमुत्पन्नमेवाधान-
कार्यमदृष्टसंस्कारः । यदि परं पवमानेष्टीनामकृतत्वात् तत्कृतसंस्काराभावादाहवनीयशब्दो
न प्रयुज्यते उभयकृताग्निसंस्कारनिबन्धनत्वादाहवनीयशब्दस्य उभयानुष्ठाने सति प्रयोगात् ।
तेन आधानानन्तरं भवत्याहिताग्निः न पुनः आहवनीयादिमान् इति । <b>न चाग्निचयन-
निमित्ता एते नियमाः क्रतोरवगम्यन्ते भेदनादिहोमादिवत् । यदि हि क्रत्वङ्गमेते</b>
<note>(1) P. 1328</note>
﻿<pb n="r1131"/>
नियमाः स्युः तदा अङ्गैर्विना कार्यासिद्धेः न क्रत्वनन्तरभावित्वं स्यात् । किन्तु प्रकृत्यर्थ एव
निमित्तमेषां स्यात् । न च तदस्ति, <b>कृतप्रयोगस्यैवाग्निचिदभिधानात् । तस्मात्
क्रत्वन्ते नियमा इति सिद्धम्</b> ।</p>
<p><b>परेणावेदनात्</b> । नन्वसङ्गतेयं चिन्तेत्यत आह-<b>अत्रापि 2दीक्षितपदार्थक्रम-
सिद्ध‍यर्थमिदं चिन्त्यते कियद्भिर्दीक्षितो भवतीति । यावता दीक्षाभिसंबन्धः ताव-
द्भिर्दीक्षितो भवतीति पूर्वपक्षवादी मन्यते सर्वेषामुत्पत्त्यर्थत्वात् यथाऽऽधानेन पवमानेष्टि-
भिश्चाग्नयः</b> । अस्यार्थः-दण्डेन दीक्षयतीत्येवमादीनामपि दीक्षासंबन्धो विद्यते अलौकिकश्च
दीक्षापदार्थः साधनीयः3 । तेन सह यः संबन्धः स उत्पादकतयैवेति संबन्धबलेनोत्पादकत्वे
कल्प्यमाने कल्पनालाघवान्निमित्तानामेवोत्पादकत्वं कल्पनीयमिति । <b>अन्यथा हि विकल्पः
स्यात् प्रत्येकं दीक्षार्थनिर्वृत्तेः</b> । यदि दीक्षणीययैव दीक्षितो भवति तदा दण्डादीनामपि
दीक्षासंबन्धाविशेषात् केवलानामेवोत्पादकत्वे विकल्पः स्यात् । स चायुक्तः ।
<b>अत एवाभिधानमप्युत्तरकालमेव</b> । अत्रोच्यते---<b>दीक्षिष्यमाण इत्यधिकारिपदमिदम्</b> ।
<note>(1) P. 1329</note> <note>(2) G. यदि पदार्थनिमित्तपदार्थक्रम</note> <note>(3) G.
उपादेयः</note>
﻿<pb n="r1132"/>
<q>“आग्नावैष्णवमेकादशकपालं निर्वपेद्दीक्षिष्यमाणः”</q> इत्यधिकारिविशेषणम् । <b>न चाधि-
कारा1निष्पत्तेर्विषयसिद्धिरिति षष्ठे वक्ष्यामः2</b> तस्मात् दीक्षणीया तावद्दीक्षोत्पादिवेति
सिद्धम् । दण्डादीनां च दीक्षासंबन्धमात्रं प्रतीयते । तच्च संस्कारकत्वेनापि सम्भवतीति ।
इष्टेस्तु साक्षादुत्पादकत्वमेव । <b>तस्मादिष्टेरेव दीक्षितत्वसिद्धिः समुच्चयश्चैवमेवोपपन्नो
भवति उत्पत्तिसंस्कारभेदात्</b> । दृष्टिरुत्पादिका दण्डादयस्तूत्पन्नसंस्कारका इति भिन्नकार्य-
तया समुच्चयो युक्तः । अन्यथा हि विकल्पः स्यात् <b>सर्वेषामुत्पत्त्यर्थत्वात् अनपेक्षश्रवणाच्च ।
कथं तर्हि आधानपवमानेष्टीनां समुच्चयः</b> आधानस्य पवमानेष्टीनां चोत्पत्त्यर्थत्वात् अन-
पेक्षश्रवणाच्च । उत्तरं---<b>प्रयोजनान्तराभावात् न तत्र तयोर्ग्राहकं किञ्चिदस्ति । इह
पुनः ज्योतिष्टोमविधेः विकल्पस्तुल्यार्थानाम्</b> । अस्यार्थः---यद्याधानपवमानेष्टीनामग्नि-
संस्कारभूतानामेको विधिः ग्राहकः स्यात् तदा तस्य सकृत्प्रयुक्‍तेः एकमेवानुष्ठानमिति
तुल्यकार्यत्वात् एकमेवोपादापयेत् । ततश्च विकल्पः स्यात् । न चैतदस्ति । कामश्रुतस्य-
स्त्वाहवनीयादिभिस्साध्या आहवनीयमेव प्रयुञ्जते उभयसंस्कारनिबन्धनं चाहवनीयत्वमिति
तत्प्रयुक्तानां युक्तस्समुच्चयः । दण्डादीनां तु ज्योतिष्टोमविधिर्ग्राहकोऽस्तीति एककार्याणां
विकल्पः स्यात् । <b>तस्मादस्मत्पक्ष एव समुच्चयसिद्धिः स्यात् । न चाभिधानाभावादर्था-
भावश्शक्यते वक्‍तुमिति दर्शितम्</b> ।</p>
<note>(1) G. अधिकारसिद्धे</note> <note>(2) G. adds विषयः सिद्धविषयप्रतिपत्तिरधि-
कारिविशेषणान्निष्पत्तेरिति षष्ठे वक्ष्यामः ।</note>
﻿<pb n="r1133"/>
<p><b>अङ्गवत्क्रतूनाम् । ननु चावश्यंभाविनि क्रमे पाठान्नियम उक्तः</b> । अस्यार्थः
---यत्रानेकेषां पदार्थानां एकेन कर्त्राऽनुष्ठानं कर्तव्यं तत्रावश्यंभाविनि क्रमे पाठात् क्रम-
नियम उक्तः । एकाधिकारविधिप्रयुक्तानां च एकेन कर्त्राऽनुष्ठानं प्रयुज्यते न नानाधिकार-
प्रयुक्‍तानां; अतस्तत्र कथं पाठात् क्रमनियम आशङ्क्यते । किञ्च क्रत्वन्तरवदिति पूर्वपक्षे
प्रवृत्त्यधिकरणे यदुपन्यस्तं तत्रापि <b>व्यतिरेको वर्णितः</b> वैषम्यमुक्तम् । <b>भिन्नप्रयोग-
वचनत्वान्नैषां क्रम उपपद्यत इति</b> । अतस्तेनैव वैषम्योद्भावनेन क्रत्वन्तराणां पारम्पर्यक्रम-
नियमो नास्तीति दर्शित एव राद्धान्तः । अतः <b>कथमत्र पूर्वः पक्षः</b> ? उच्यते---<b>अनेकानुष्ठान-
निबन्धनोऽयं क्रमः । अनेकानि काम्यानि कर्माणि कुर्वतः युक्त एव कामिनः क्रमनियम
इति पूर्वपक्षवादी मन्यते</b> । एकाधिकारप्रयुक्ता वा भवन्तु अनेकाधिकारप्रयुक्ता वा पदार्थाः
सर्वथा यत्रानेकेषां पदार्थानामेकेनानुष्ठानं तत्र क्रमः । अनेकानि काम्यानि कर्माण्येकेन
कामिना कर्तव्यानीति क्रमे सति पाठादवगतः क्रमनियम आदरिष्यते । <b>कथं तर्हि सर्वस्वारे
पाठकमः</b> ? उत्तरं---<b>अर्थाद्बाधो भविष्यति</b> । दिष्टां गतिं गतवति यजमाने परतोऽनुष्ठाना-
भावात् अर्थाख्येन प्रमाणेन बाधो भविष्यतीति <b>न दोषः । अत्राभिधीयते---विधिविता-
चिन्तेयं न पुरुषेच्छावितानचिन्ता</b> । विधीयन्त इति विधेयाः पदार्था उच्यन्ते । तेषां
विताः अत्राध्याये चिन्त्यते । न पुरुषेच्छावितानचिन्ता । कुतः ? <b>अचोदनालक्षणत्वात्तस्य</b>
<note>(1) P. 1331</note>
﻿<pb n="r1134"/>
इच्छावितानस्य । यदि पुरुषेच्छायाः क्रमनियमो भवेत् तदा काम्यानां कर्मणां क्रमनियमो
भवेत्, अधिकारिविशेषणक्रमेणाधिकारस्यापि क्रमवत्त्वात् । न पुनः <b>इच्छाया अनियमे</b>
यथेच्छोत्पादं अनियमेनाधिकारोत्पत्तेः । न चात्र पुरुषेच्छावितानश्चिन्त्यते । तस्याचोदना-
लक्षणतया चोदनालक्षणवेदार्थविचारेऽसङ्गतत्वात् । इच्छाश्रितत्वाच्च तस्य इच्छावदचोदना-
लक्षणत्वम् । एवं तावत् अचिन्तनीयतोक्त्या पुरुषेच्छावितानस्य तन्निबन्धनः काम्यानां
क्रमनियमो नास्तीत्युक्तम् । संप्रति साक्षात् कर्मणामेव क्रमो न शाब्द इति दर्शयति
---<b>एकस्य चाधिकारविधेः अङ्गविधिवितानसंबन्धो नाधिकारान्तरमपेक्षते</b> । एका-
धिकारविधिप्रयुक्तानामङ्गप्रधानानां युगपत् 1प्रसक्तानुष्ठानानां पुरुषाशक्त्या वितानसम्बन्धो भवति
न पुनरधिकारान्तरमपेक्षते । तेन भिन्नाधिकारप्रयुक्तानां क्रमावतारो नास्तीत्यर्थः । कुतः ?
<b>असंबन्धात्</b> परस्परमधिकाराणां संबन्धाभावात् । इदमत्राकूतम्---एकाधिकारानु-
प्रविष्टानां एकदेशस्थानामिव पङ्‌क्तिरूपा विततिः नान्यथेत्यर्थः । <b>असंबन्धस्य</b>
च विधेयासंबन्धस्य च वितानस्य शाब्दतैव <b>न शक्यते वक्‍तुम्</b> । तस्मात् अशाब्दोऽयं
परस्परक्रमः काम्यानाम् । न च शाब्दस्यानुष्ठातारोऽशाब्दमाद्रियन्ते । यदि तावदेकस्मिन्
काले बहवः कामा निपतेयुः तदा युगपदधिकारे सति बहुषु कर्मसु क्रमापेक्षा स्यात् । न
चैतदस्ति । कामानाया युगपदुत्पादाभावात् । तदाह---<b>न च सर्वकामस्याधिकारः</b> । कुतः ?
<b>योगसिद्ध‍यधिकरणे प्रत्युक्तत्वात्</b> । अतः कामतोऽपि कामयौगपद्यादपि न विधेयेषु कर्मसु
क्रमसंबन्धः । पाठमात्रे वा आद्रियमाणे सर्वस्वारे पाठक्रमः केन वार्यते । अर्थेनेति चेत्
तत्राह---<b>अर्थस्य संबन्धविषयत्वात्</b> । अर्थाख्यं प्रमाणं विधेयसंबन्धचोदनालक्षणक्रम-
2विषयत्वात् नाचोदनालक्षणे प्रमाणं भवतीति कुतो बाधकम् । <b>तस्मात् काम्येष्वनियमः</b> ।</p>
<note>(1) G. प्रयुक्त</note> <note>(2) G. विषयत्वं</note>
﻿<pb n="r1135"/>
<p><b>य एतेनेत्यग्निष्टोमः</b> । ननु असङ्गतेयं चिन्तेत्याशङ्क्याह---<b>उपरितनस्याधिकरणस्य
विषयप्रदर्शनार्थमिदमधिकरणम्</b> । उपरितनं ह्यधिकरणं क्रमचिन्तार्थं तस्य विषय-
प्रसिद्ध‍यर्थमित्यौपोद्धातिकतया सङ्गतिरित्यर्थः । ज्ञाते हि एतेनेत्यस्यार्थे तदपेक्षोऽन्येनेत्यन्य-
शब्दार्थो निरूपयितुं शक्यः । <q>“एष वाव प्रथमो यज्ञो यज्ञानां यज्ज्योतिष्टोमः य एतेना निष्ट्वा
अथान्येन यजते”</q> इत्युक्‍ते ज्योतिष्टोम एव प्रतीयते सर्वसंस्थश्च ज्योतिष्टोमः । अतः सर्वासामेव
संस्थानां 2वाद इति पूर्वः पक्षः । नित्यत्वादग्निष्टोमसंस्थस्य प्रकरणमिति राद्धान्तः । अत्र
हि अग्निष्टोमो ज्योतिष्टोमप्रकरणे समाम्नानात् अस्य वाक्यस्य ज्योतिष्टोमस्यैवानेन यज्ञान्तरा-
पेक्षया पूर्वकालतोच्यते अग्निष्टोमसंस्था च नित्या । तेन तत्संस्थस्यैव प्रकरणम् विकृति-
भूतानि संस्थान्तराणीत्युक्‍तं तृतीये । अन्यथा नित्यानित्यसंयोगविरोधप्रसङ्गात् । तेन
तत्संस्थस्यैवायं वाद इति ।</p>
<p><b>अथान्येनेति । एतेनेत्यग्निष्टोमसंस्थस्यावमर्शात् अन्येनेति संस्थान्त-
रावमर्शं पूर्वपक्षवादी मन्यते</b> । समानजातीयापेक्षोऽयमन्यशब्दः । यथा एकपुरुष आगतः
अन्यो नेत्युक्‍ते पुरुषान्तरमेव प्रतीयते तथेहापि संस्थापेक्षयाऽन्यत्वे संस्थान्तरमेव प्रतीयत
इति---<b>राद्धान्ती तु एष वाव प्रथमो यज्ञो यज्ञानां इति यज्ञश्रुतेः यज्ञान्तरमेवान्यशब्देन</b>
<note>(1) P. 1333</note> <note>(2) G. अनुवादः</note>
﻿<pb n="r1136"/>
<b>प्रतीयत इत्युक्तवान्</b> यज्ञसङ्कीर्तनेन यज्ञन्तरमेवान्यशब्देनोच्यते । यद्येवमेतच्छब्दे-
नापि तर्हि ज्योतिष्टोम एवोच्यतां सर्वसंस्थश्चासाविति सर्वसंस्थस्यैव पूर्वत्वमपि स्यात इत्यत्राह
---<b>अग्निष्टोमसंस्थस्य नित्यत्वात् य एतेनेत्युच्यते</b> नित्यानित्यसंयोगविरोधेन नित्यसंस्थस्य
प्रकरणमिति पूर्वत्वविधौ नित्यत्वादग्निष्टोमसंस्थ एवोच्यते । <b>तथा चापत्तिविहारावुपपन्नौ
भवतः</b> । भेदे सत्यापत्तिविहारौ नान्यथा । ज्योतिष्टोमापेक्षया तावुच्येते न नित्यसंस्था-
पेक्षया विहारवाक्ये <q>‘यज्ञात’</q> इति श्रवणात् सर्वे च ज्योतिष्टोमा यज्ञ इति । अतोऽर्थवादव-
शेनापत्तिविहारविषयो यज्ञान्तरमेव अन्यशब्देनोच्यते । आपत्त्याक्षेपपरिहारौ भाष्य
एवोक्तौ ।</p>
<p><b>एकस्तोमे वा</b> । एकस्तोमानां वाक्यशेषादन्येनेति ग्रहणम् । वाक्यशेषे एक-
स्तोमाः क्रतवः कीर्त्यन्त इति त एवान्यशब्देनापि ग्राह्याः <b>नचान्येनेत्यन्यत्वमात्रावगतेः</b>
नचैकस्तोमा ग्राह्याः अन्यशब्दादन्यमात्रप्रतीतेः । <b>ननु च वाक्यशेषाद्विशेषावगतिरि-
त्युक्तम्</b> । अन्यथा हि अर्थवादपदानां अतिपरोक्षा वृत्तिः स्यादित्यर्थः । उत्तरं
<note>(1) P. 1334</note>
﻿<pb n="r1137"/>
<b>---सन्दिग्धेषु वाक्यशेषान्निर्णय उक्तः । इह तु असन्दिग्धैव ज्योतिष्टोमादन्येष्ववगति-
रिति अर्थवादमात्रमेतत्</b> । न ह्यन्यमात्रे अर्थवादपदानां अतिपरोक्षा वृत्तिः अन्यमात्र-
ग्रहणेऽपि एकस्तोमसङ्कीर्तनमुपपद्यते । संस्थान्तरपरिग्रहणे ज्योतिष्टोमापेक्षया आपत्तिविहारा-
व/?/पपन्नावेवेति युक्तमापत्तिविहारविषयक्रत्वन्तरग्रहणम् ।</p>
<trailer>इति ऋजुविमलापञ्चिकायां पञ्चमस्याध्यायस्य
तृतीयः पादः</trailer>
﻿<pb n="r1138"/>
</section>
<section>
<head>ऋजुविमलापञ्चिकायां</head>
</section>
<section>
<head>चतुर्थः पादः</head>
<p><b>क्रमकोपः । <q>‘अत्र बलाबलचिन्ता’</q></b> इत्यनेन अर्थाच्च इत्यधिकरणे बलाबलचिन्ता
न कृतेति दर्शयति । <b>पूर्वपक्षवादिनोऽभिप्रायः अविधेयत्वात् क्रमस्य अवगतेश्च
तुल्यत्वाद्विकल्पः इति । राद्धान्तस्तु विधेयविरोधादवगतेरेवातुल्यत्वमिति श्रुत्यर्थयोर्बल-
वत्त्वमुक्तम्</b> । आश्विनो दशमो गृह्यते तं तृतीयं जुहोति [इति]ग्रहणे दशमता आश्विनस्य
दशमप्रातिपदिकाभिहिता वाक्येन विनियुक्ता अङ्गभृता नियोगसिद्ध‍यर्थमुपादेयेति विधेया ।
तस्यां चाश्रीयमाणायां 1पौर्वापर्यबलेन विशेषे सति यादृशी विततिरवगम्यते सा श्रुतिप्रमाणिका
अक्षरमूलत्वात् । तत्र यदि पाठक्रम आद्रियते विहितं दशमत्वमङ्गभूतमेव नोपपद्यते ।
अतो विधेयविरोधात् पाठक्रमो दुर्बलः । तथा अर्थक्रमे 3यवाग्वा विधेयायाः पाठक्रमेण
होमस्य परस्तात्पाके होमं प्रति साधनत्वानुपपत्तेः विधेयविरोधात् पाठक्रमस्य दुर्बलत्वम् ।
<b>अत्र श्रुत्यर्थयोर्विरोधे कथं ? उत्तरं---नैवोदाहरणमस्ति</b> अथ त्वस्ति <b>अर्थ एव तर्हि</b>
<note>(1) P. 1335</note> <note>(2) G. पौर्वापर्यविशेषे</note> <note>(3) G. यवागूत्पत्तिपाठक्रमेण</note>
﻿<pb n="r1139"/>
<b>बलीयान् कार्ये ह्यत्रार्थशब्देनोच्यते । कार्यार्थश्च क्रमः । अतः श्रुतिमपबाधते कार्यविष-
त्वात्तस्याः</b> । एतदुक्‍तं भवति---श्रुतिगम्यं कार्यं तेन श्रुत्यर्थयोर्विरोध एव नास्ति । अथ
कार्यं कुतश्चित् श्रुतिनिरपेक्षमेवावगतं तदा तद्विरोधिनी श्रुतिर्नादरणीया, कार्यस्य प्रमेयत्वात्
श्रुतेश्च प्रमाणत्वात् प्रमेयार्थत्वात् प्रमाणस्येति ।</p>
<p><b>अवदानाभिधारण</b> । अत्रापि प्रवृत्तिक्रममुख्यक्रमयोः <b>बलाबलचिन्ता । प्रवृत्तेः
पूर्वप्रवृत्तत्वात् प्रवत्तिर्बलीयसीति पूर्वपक्षवादी मन्यते</b> । दधिधर्माणां या प्रवृत्तिः
अनुष्ठानं सा पूर्वेद्युः प्रवृत्ता । तन्निबन्धनश्चैव प्रवृत्तिक्रमः इति प्रवृत्तिर्बलीयसीति मन्यते ।
<b>कार्यार्थत्वात्क्रमस्य अवदानस्य च प्रदानोपक्रमत्वात् मुख्यक्रमो बलीयनिति राद्धान्तः</b> ।
यथा कार्यं निर्वर्ण्यते तथा क्रमो ग्राह्यः कार्यार्थत्त्वात्तस्य होमश्चावदानादीनां कार्यं, तेन तद्वशेन
य क्रमः स आदरणीयः । प्रदानोपक्रमत्वाच्चावदानादीनां यथाप्रदानमेव क्रमो ग्राह्य इति ।
<b>दर्शनमुक्तम्</b> ।</p>
<note>(1) P. 1337</note>
﻿<pb n="r1140"/>
<p><b>वचनादिष्टिपूर्वत्वम्</b> । अत्राप्यक्षरपरं <b>क्रममङ्गीकृत्य चिन्ता</b> । अक्षरेभ्यः परं1
अक्षरपरं अक्षरवशेनावगम्यत इति यावत् । न पुनः क्रमपराण्येवाक्षराणि किन्तु काल-
पराणि कालार्थत्वात्संयोगस्य । तेन कालसंबन्धरूपे पौर्वापर्ये सति विततिविशेषः क्रमात्मको-
ऽवसीयत इत्यक्षरपरता । <b>तत्र पूर्वपक्षवादी <q>‘सोमेन यक्ष्यमाण’</q> इति नाक्षरपरता क्रमस्य
सम्भवतीति मन्वानः इष्टिपूर्वतामेवाह । कथं पुनर्न संभवति ? आधानविधानपरत्वा-
द्वाक्यस्य</b> । सोमेन यक्ष्यमाणोऽग्नीनादधीत इति आधानमेव सोमेन यक्ष्यमाणस्य विधीयते
2न पुनराधानानन्तर्यं सोमयागस्य विधीयते । तदा ह्येवमुच्येत आधानान्तरं सोमेन
यजेतेति । न चैवमुक्तम्---<b>दर्शपूर्णमासाभ्यामिष्ट्वा इति तु कालविधानात् क्रमसिद्धिः</b> ।
अत्राभिधीयते---<b>येयमद्यतनी विभक्तिः सा नाधानानन्तर्यादृते सम्भवतीति तत्राप्यर्थात्
क्रमसिद्धिः</b> । सोमेन यक्ष्यमाणोऽग्नीनादधीत इति श्रूयते । तत्रेयं भविष्यदद्यतने विभक्तिः
अद्यतनेऽस्यासंभवात् आधानानन्तर्यं लक्षयति । यद्यानन्तर्यमपि न लक्षयेत् अनुपपन्नार्थैव
हि स्यात् । तेन सोमाधानयोस्तावदानन्तर्यं <b>प्रतीयते । क्व पुनरियं न संभवति ?</b> कस्यां
पुनरवस्थायां किमधिकारे प्रयोगे येयमद्यतनी विभक्तिः आनन्तर्यादृते न संभवति ?
<b>अधिकारे</b> । यदि ज्योतिष्टोमाधिकारे <b>आनन्तर्यमपि</b> न स्यात् तदेयं न संभवतीत्यर्थः ।
तस्मादनन्तरमधिकारः अधिकारायत्तं चानुष्ठानमिति सोमानुष्ठानमनन्तरं प्रतीयत इति
<note>(1) G. परम</note> <note>(2) G. न पुनराधानं कर्तव्यं</note>
﻿<pb n="r1141"/>
<b>आधानविधानेप्यर्थात् क्रमाक्षेपः</b> । यद्यप्याधानं विधीयते तथाप्यनन्तरानुष्ठानावसितसोम्-
याग आदधीत इति शास्त्रार्थावगमात् । अतस्सिद्धं आधानानन्तरं सोम इति । <b>अभ्युच्चयो
दर्शितः</b> ।</p>
<p><b>उत्कर्षाद्ब्राह्मणस्य । अस्मिन्नधिकरणे पूर्वाधिकरणार्थस्य विषयविशेषेऽवस्था-
पनम् । यदन्यत् तत् प्रासङ्गिकमेव</b> । अनेनासङ्गतिदोषं परिहरति । अर्थस्तु यदेतत्
पूर्वाधिकरणे साधितमिष्टिपूर्वत्वं सोमपूर्वत्वं च उ/?/(न)कल्पौ इति तस्य विशेषे ब्राह्मणविषये1
ऽवस्थापनं क्रियते । अतः किं त्रयाणामपि वर्णानामुभौ कल्पौ उत ब्राह्मणस्य सोमपूर्वत्वमेव
मूलविचारोऽयं यदन्यत् किमूर्ध्वं सोमात्कर्मान्तरमिति । तथा हि किं केवला पौर्णमास्युत्कृष्यते
ब्राह्मणस्योमौ कल्पौ इति । तत्प्रासङ्गिकं विनाप्यनेन विचारेण पूर्वपक्षसिद्धान्तयोस्सिद्धत्वात् ।
अत्र भाष्यकारेण कृत्स्‍नौ दर्शपूर्णमासावुत्कृष्येते ब्राह्मणस्य सोमपूर्वत्वमेवेति साधयित्वाऽनन्तरं
इदं विचारितं-किमाधानकालबाधः उत सोमकालबाध इति । तदाक्षिपति---<b>यः पुनरयमन्तरा-
गर्भिण्युपन्यासः स किमर्थः</b> । अस्यार्थः---पूर्वसाधितमेव कल्पद्वयं गृहीत्वेदमधिकरण-
मारब्धव्यं(ब्धं) अन्यथाऽधिकरणानारम्भात् । अतः सोमकालबाधनसाधनेन कल्पद्वय-
साधनात् अन्तरागर्भिण्युपन्यासोऽनर्थकः । उत्तरं---<b>एवमर्थोऽसौ । यद्यनन्तरं सोमाधानं
तदा ब्राह्मणस्य कल्पद्वयं संभवति अन्यस्य च स्वकाले पुनरिष्टिपूर्वत्वमेव नियम्यते</b>
<note>(1) P. 1337</note> <note>(2) G. विशेषे</note>
﻿<pb n="r1142"/>
सोमश्चाधानं च सोमाधानम् । यद्यनन्तरं परस्परमव्यवहितं स्यात यद्याधानानन्तरं सोमः
स्यात् तदा कल्पद्वयस्यात्मलाभात् ब्राह्मणस्यान्यस्य वा कल्पद्वयं संभवति ।
स्वकाले पुनः सोमस्येष्टिपूर्वत्वमेवेति तदिदमनुपपन्नं यस्मादेवमुच्यमानेऽधिकरणारम्भं प्रति
हेतुत्वात् औपोद्धातिकी चिन्ता स्यात् न पुनरन्तरागर्भिणी । अत्र वदामः । अन्तराग-
र्भिणीत्वे अयं हेतुः । पूर्वं हि अग्नीषोमीयस्य प्रत्यभिज्ञानेन कर्मान्तरत्वे निरस्ते सति
तद्वदाधानस्यापि कर्मान्तरत्वं नास्तीति सिद्धे सति विधेयान्तराभावात् सोमकालबाधे सति
सोमावानयोरानन्तर्यसिद्धिः । अन्यथा स्वकालावस्थित एव सोमे पुरस्तादनन्तरकालभाव्या-
धानानन्तरमेव विधीयते । ततश्च कल्पद्वयाभावस्स्यादिति 1कल्पद्वयसिद्ध‍यर्थमन्तरैवेयं चिन्ता
क्रियत इति । संप्रति मूलाधिकरणपूर्वपक्षमाह---<b>कथं पुनरिदमवगम्यते ब्राह्मणस्यैव कल्प-
द्वयमिति</b> । न हि कल्पद्वयेऽपि ब्राह्मणश्रवणमस्ति । अतोऽविशेषात सर्वेषामेव कल्पद्वय-
मिति । <b>राद्धान्तस्तु इष्टिपूर्वत्वे हविष उत्कर्षात्</b> । यस्मादिष्टिपूर्वत्वेऽग्नीषोमीयपुरोडाशा-
त्मकस्य हविष उत्कर्षः स च मुक्‍तसंशयो ब्राह्मणस्यैव । तत इष्टिपूर्वत्वकल्पे ब्राह्मणस्यैकप्रधान-
न्यूनदर्शपूर्णमासप्रयोगापत्तेरियमपेक्षा उपजायते---केन प्रकारेण ब्राह्मणः प्रथममेव संपूर्णौ
दर्शपूर्णमासौ कुर्यात इति । तस्यां चापेक्षायां अपरस्सोमपूर्वत्वकल्पः उपदिश्यते इत्यपेक्षित-
विधिपर्यालोचनया ब्राह्मणस्यैव सोमपूर्वत्वं विज्ञायत इति सिद्धं ब्राह्मणस्यैव कल्पद्वयम् ।
तदिदमुपसंहरन्नाह---<b>तस्मात् सोमाधानं तस्यैव अन्यथा हि ब्राह्मणस्यैवोत्कर्षेऽनपेक्षि-
तार्थविधानं स्यात्</b> । ब्राह्मणस्यैवैकहविरुत्कर्षे यदि सर्वेषामेव सोमपूर्वत्वं विधीयते
तदाऽनपेक्षितार्थविधानं स्यात् । <b>शेषमुक्तम्</b> ।</p>
<note>(1) P. 1325</note> <note>(2) G. कल्पद्वयस्यार्थसिद्धिमन्तरैवेयं</note>﻿<p><b>पुरोडाशस्त्वनिर्देशे । एकहविष उत्कर्ष इति स्थिते तद्विशेषावधारणायेदम-
धिकरणम्</b> । अनेनावान्तरसङ्गतिरुक्ता । <b>उक्‍तं च</b> भाष्यकारेणेदमधिकरणम् ।</p>
<p><b>विकृतेः । पूर्वं न्यायतोऽसंभवमुक्त्वा तस्मिन्नेवाहनि समाप्त्युपक्रमौ दर्शितवान्
सस्भवार्थम्</b> । अत्रेदमभिमतम्---इहाधिकरणे न्यायत एव किं विकृतीनां सद्यस्कालता[उत]
र्द्व‍यहकालतेति चिन्त्यते । सद्यस्कालतावचनमसदिति कृवा चिन्ता । अत्र पूर्वपक्षवादी
प्रकृतिविकृत्योः द्व‍यहकालतायां पौर्णमासीकालस्याल्पत्वेनासंभवं मन्वानः प्रत्यक्षश्रुतत्वात् प्रकृते-
र्द्व‍यहकालस्यानुग्र्हाय प्रतिपद्येव विकृतीनामुपक्रमसमाप्ती इत्याह । राद्धान्ती तु चोदकप्राप्त-
द्वयहकालतानुग्रहाय चतुर्दश्यां विकृतीनामुपक्रमः पञ्चदश्यां च समाप्तिरित्युक्तवान् । प्रति---
पन्मात्र(प्र)योगे तु इह पञ्चदशीसंबन्धो द्व‍यहकालता चात्यन्तबाधितौ स्याताम् । यथोक्‍तेन
प्रकारेण केवलप्रतिपत्संबन्धो बाधित इति । अक्षरार्थस्त्वित्थं---पूर्वन्यायतोऽल्पतया
पौर्णमासीकालस्योमयसंबन्धाभावात् प्रत्यक्षश्रुततया च प्रकृतेर्द्व‍यहकालत्वेन विकृतेर्द्व‍यहकाल-
ताया असंभवं पूर्वपक्षदृष्ट्या भाष्यकार उक्त्वा अस्मिन्नेव पञ्चदशेऽहनि द्व‍यहकालत्वाय
चतुर्दश्युपक्रान्ताया विकृतेः समाप्तिं प्रतिपदि समापयिष्यमाणायाश्च प्रकृतेः उपक्रमं
दर्शितवान् द्वयोर्द्व‍यहकालतासंभवार्थमिति न वचनप्रतिपक्षता संभवतीति वचनात सद्यस्कालता
<note>(1) P. 1338</note> <note>(2) G. प्रतिपन्मात्रयोगित्वे</note>
﻿<pb n="r1144"/>
विकृतीनामित्युक्तवान् । एवं न्यायतो विचार्य संप्रति तथाऽनुष्ठानं माभूदिति वचनमुद्धाटितं
न वचनप्रतिपक्षता न्यायमात्रस्य संभवतीति । द्व‍यहकालताकार्ये सद्यस्कालताविधानात
सद्यस्कालतैव विकृतीनामित्युक्तवान् भाष्यकारः ।</p>
<p><b>सान्नाय्य । तथा सोमविकाराः ।</b> अत्र सूत्रकारस्तथाशब्दं प्रयुञ्जानः अधिकरण-
द्वयेऽपि तुल्यो न्याय इत्याह । स कथं तुल्यो न्याय इत्यत्राह---<b>इहाधिकरणद्व‍येपि
नाधिकारादृते काललक्षणा संभवतीति कृताधिकारस्यैव क्रमस्याधिकार इति तद्वि-
काराणामप्येवमेवेति युक्तम्</b> । अस्यार्थः---यदि सान्नाय्याग्नीषोमीययोः सोमस्याधिकारो
विशेषे नावस्थाप्यते तदा सोमस्य दर्शपूर्णमासयोश्च स्वकीयोत्तरकालतालक्षकत्वं न स्यात् ।
तस्मात् सान्नाय्याग्नीषोमीययोः योऽधिकारी स कृतसोमः एव । तथा कृतदर्शपूर्णमास एव
सोमाधिकारीति यन्त्रिते चाधिकारिणि कालो नियन्तुं शक्यते नान्यथेत्यधिकरणद्वयेपि
तुल्यन्यायतेति । यदि तुल्यो न्यायः किमिति तर्हि अधिकरणद्वयमिति तदाह---<b>किमर्थ-
मधिकरणद्वयमिति</b> । उत्तरं-<b>पूर्वत्र कर्तृतानिर्देशात् 1नासोमयाजीति सोमयागस्य कर्ता
सान्नाय्ये कर्तृतयाऽभिधीयते</b> । यदि च सोमयाजिनोऽधिकारः स्यात् तदा तथाविधः
कर्ता भवेत्, नान्यथा । कृतसोमे चाधिकारिणि बलात् सोमोत्तरकालता भवतीति युक्‍तं
<note>(1) G. सोमयाजीति</note>
﻿<pb n="r1145"/>
तत्रोत्तरकालत्वम् । <b>द्वितीयाधिकरणे तु दर्शपूर्णमासाभ्यामिष्ट्वेति</b> नैवमिति
<b>पुनराशङ्कितवान् । कर्तृनिर्देशाभावात् । कथं तर्हि राद्धान्ते न्यायतुल्यता</b> ? उत्तरं
---<b>नाधिकारादृते काललक्षणा सम्भवतीति तुल्यतोक्‍ता</b> । अस्यार्थः---अत्रापि तु क्त्वा-
प्रत्यययोगादिभिः निर्वृत्तदर्शपूर्णमाससमानकर्तृकता सोमस्याप्यवगम्यमाना कृतदर्शुपूर्णमास एव
सोमे कर्तेत्यवगमयांते । न चातथाभूते2ऽधिकारिणि तथाभूतस्य कर्तृतोपपद्यते इति
लब्धेऽधिकारिणि तद्बलेनैव दर्शपूर्णमासोत्तरकालता सोमस्यावगम्यत इति तुल्यतोक्ता ।</p>
<trailer>इति महामहोपाध्यायशालिकनाथविरचितायां ऋजुविमलायां
पञ्चिकायां पञ्चमाध्यायस्य
चतुर्थः पादः</trailer>
