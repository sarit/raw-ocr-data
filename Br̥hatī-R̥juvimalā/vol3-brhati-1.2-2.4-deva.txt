<pb n="b001"/>
<head>बृहती</head>
<head>प्रभाकरम्श्रिविरचिता ।।</head>
<head> प्रथमाध्यायस्य द्वितीयः पादः ।।</head>
<p>उक्तं कार्यमर्थं प्रतिपादयतो वेदस्य प्रामाण्यम् । यस्य पुनः कार्येंऽ-
र्थेऽन्वयो नावगम्यतेऽकार्यतया, तस्य यः प्रतिपादकः तस्य कथं प्रामाण्यं
सोऽरोदीदित्येवमादेः ? । मा भूत्तस्य प्रामाण्यं; न तदप्रमाणतया प्रमाण-﻿<pb n="b002"/>
मप्रमाणं भवति । प्रमाणस्य हि अनपेक्षत्वमुक्तम्; न चान्यस्याप्रामाण्यात्
प्रमाणे तदपैति । अथ मन्यसे सकलस्य वेदस्य प्रामाण्यं न प्राप्नोतीति,﻿<pb n="b003"/>
केनेदं प्रतिज्ञातं ? यतोऽर्थावगतिः तस्य तल्लक्षणतैवेति प्रतिज्ञा । सा
चानपेक्षतया साधिता । यतस्त्वर्थावगतिरेव नास्ति तदप्रमाणमेव । यतो
वा प्रमाणान्तरप्रमितविषयैवावगतिः तस्यापि तत एव प्रामाण्यमित्युक्तं,﻿<pb n="b004"/>
विपर्यये चाप्रामाण्यमिति । तस्मादसंबद्धैवेयं चिन्ता—अक्रियार्थानां कथ-
मिति ।</p>
<p>तद्विपर्ययात् स्वाध्यायविधेरानर्थक्यमिति चेत्, न स्वाध्यायशब्द-
वाच्यस्याध्ययनं विधीयते नार्थवतोऽनर्थकस्य वा हुमित्येवमादीनामिव ।
तस्मात्कोऽयमुपालंभः ? । स्वाध्यायविधेः प्रयोजनशून्यता प्राप्नोतीति चेत् ?﻿<pb n="b005"/>
तन्न, नियोगार्थनिर्वृत्तेः किमन्यत् प्रयोजनं सर्वविधीनां, स चाक्षरग्रहणेनैव
निर्वृत्तः । अर्थज्ञानं चार्थाज्जातं, न नियोगतः प्रतिपन्नम् । न हि अर्थ-
ज्ञानकामस्य नियोगः, नहि पश्वादीनामिव वेदार्थस्यान्यतः प्रसिद्धिरस्ति
येन तत्कामस्याध्ययनं विधीयते । ननु च वेदवद्वेदार्थस्यापि स्वाध्यायादन्य-
तः प्रसिद्धिरस्ति । न ह्यप्रसिद्धस्य कारणता शक्यते वक्तुम् । प्रसिद्धश्चेत्﻿<pb n="b006"/>
सुतरामेवङ्कामस्य विधानं नोपपद्यते ज्ञेयतयैव हि तत् काम्यते । ज्ञातस्य च
ज्ञेयतया काम्यत्वं नोपपद्यते । नियमार्थो विधिरिति चेत् । न । अन्यतः
परिज्ञानाभावात । ग्रहणान्ततैव स्वाध्यायशब्देनोच्यत इति चेत् । केन
चोक्तं स्वाध्यायशब्देन ग्रहणान्ततोच्यत इति । अगृहीतात्तर्ह्यर्थज्ञानमस्ति;﻿<pb n="b007"/>
नागृहीतादर्थज्ञानमस्ति अग्रहणे वर्णमात्रग्रहणात् । वाक्यावगमादिति चेत्,
गृहीतं तर्हि वाक्यम् । न ह्यगृहीतं वाक्यत्वेनावगम्यते । तस्मान्न नियमस्यायं
गोचरः । नाप्यर्थज्ञानकामस्यायं विधिः अतः प्रामणं प्रमाणमेव, अप्रमाण़ं
अप्रमाणमस्तु । सत्यमेवं यथोक्तं पितृमता—तदेव तु प्रामाण्यमकार्यार्थसंब-
न्धमवगम्यते । ततः किम् ? इदं ततः अकार्यार्थता वेदस्य प्राप्नोति ।</p>﻿<pb n="b008"/>
<p>ननु च कार्यार्थताप्यस्ति । न । अकार्यपूर्वकत्वात् । अकार्यो ह्यर्थो
हेतुतां प्रतिपद्यते कार्यार्थस्य । प्रदर्शित चैतत्—रुद्रः किल रुरोद ।
अतोऽन्येनापि रोदितव्यमिति । तस्मात्तत्प्रभवं प्रामाण्यं तच्च प्रमाणान्तरापेक्ष-
मिति अनपेक्षत्वमेवाक्षिप्यते ।</p>
<p>ननु चैतत् प्रामाण्यसिद्ध्यर्थमुपन्यस्तं भाष्यकारेण । किमित्यन्यत्रैवोप-﻿<pb n="b009"/>
नीयते । सत्यम् । सिद्धस्य साध्यैकवाक्यता प्रदर्श्यते । तदेकवाक्यत्वे
च कार्यार्थता नास्तीत्येतदेव प्रदर्श्यते ।</p>
<p>कथं तर्ह्ययं ग्रन्थः अध्याहारेण वेति ? किं वास्य ग्रन्थस्य ? इद-
मस्य, कर्तव्यत्वानेकवाक्यत्वादप्रामाण्यं न पुनरकर्तव्यतैकवाक्यत्वादिति ।﻿<pb n="b010"/>
उक्तम्-अनेकवाक्यत्वे अचिन्तनीयोऽयमर्थ इति । अत्रापि चानर्थज्ञो भवान् ।
अत्रेदमेवाक्षिप्यते । नहि सिद्धर्थानुगमात् कर्तव्यताऽवसातुं शक्यते—
यथा अस्मिन्नेव तावत्—किं शक्यन्ते रोदनादयः कर्तुम् ।</p>
<p>नन्वशक्यतया न शक्यन्ते न पुनः सिद्धानुगमात् । सिद्धतयैव
ह्यशक्यतोक्ता । सिद्धस्य प्रमाणान्तरापेक्षत्वात् तस्य चात्रासम्भावादिष्ट-﻿<pb n="b011"/>
गादेः प्रमेयस्य सम्बन्धिनोऽसम्भवात; रुद्रसम्बन्धीष्टवियोगादिग्राहकप्रमाणान्तराभावादिति
यावत् । <q>तथा च प्रमाणान्तराभावं दर्शयति</q> । <quote>“न ह्यात्मनो वपामुत्खिद्य ततस्तस्या वपायाः
प्रहृताया उत्थितेन तूपरेण शक्यते यागः कर्तुं”</quote> इति ।</p>
<p>यद्यत्रापि सिद्धानुगमादेवाशक्यता, किमिति <q>तर्ह्यवान्तरवाक्योपन्यासः महावाक्य
एवैतत्</q> सिद्वानुगमेनाशक्यत्वं किमिति पुनर्न दर्शितम् । उत्तरम्&mdash;<q>अवान्तवाक्यकल्पना-
यामपि एतस्मात्सिद्धानुगमान्न <note n="1"><dn>A मुच्यामहे</dn></note>मुच्यत</q> इत्यभिप्रायः । सर्वप्रकारमप्रामाण्यं दर्शयितुं
अवान्तरवाक्योपन्यासः । यदि महावाक्यं यथाश्रुतमाश्रीयते तथापि सिद्धानुगमः; अथा-
श्रुतमप्यवान्तरवाक्यमाश्रितं तथापि स एव सिद्धानुगम इति सर्वथैवाप्रामाण्यात् । <q>तदिदं</q>
सिद्धानुगमेनाप्रामाण्यं <q>उच्यते&mdash;आम्नायस्य क्रियार्थत्वादानर्थक्यमतदर्थानामिति</q> ।</p>
<p>अत्र चोदयति&mdash;<q>किमिदमतदर्थानामिति विशेषाभिधानम्</q> । एकग्रन्थेनाह&mdash;
<q>ननु च सर्व एवेदानीमतदर्थो वेदः</q> । सर्व एवाकार्यार्थ इत्यक्तम् । <quote>‘<q>वसन्ताय कपिञ्जला-
नालभत इति नास्ति सिद्धानुगम इति चेत्</q> । वसन्ताय कपिञ्जलानालभत इति सिद्धार्थानु-﻿<pb n="b012"/>
<p>गमाभावात् <note n="1">C <dn>कार्यार्थमेव ।</dn></note>कार्यार्थमेतत्; तेनैतद्व्युदासाय <quote>‘अव/?/दर्थाना’</quote>मिति विशेषाभिधानम् ।
आक्षेप्ता आह&mdash;<note n="2">A <dn>आयात ।</dn></note><q>तदेवेदमापतितमचिन्तनीयोऽयमर्थ इति</q> । यदि किञ्चित्कार्यार्थं किञ्चि-
च्चाकार्यार्थं तदा नेदमधिकरणमारब्धव्यम् । यस्यैव कार्यार्थत्वं तद्विषयत्वेनापि चोदना-
लक्षणप्रतिज्ञोपपत्तेः ।</p>
<p>ननु यदि सिद्धार्थानुगमाभावादानर्थक्यं कपिञ्जलानालमेत इत्यादिवाक्यानामचिन्त-
नीयमिदं, तदा भवत्वचिन्तनीयं; नैतावता <note n="3">C <dn>सिद्धानुगमः ।</dn></note>सिद्धार्थानुगमः कपिञ्जलादिवाक्यानां शक्यते
<note n="4">A <dn>अवगन्तुं ।</dn></note>वक्तुमित्याशङ्क्याह&mdash;<q>न कपिञ्जलादिवाक्यानामपि कार्यार्थत्वम्; तेषामपि सिद्धार्थेनैक-
वाक्यत्वात्</q> । <quote>‘वसन्ताय कपिञ्जलानालमत’</quote> इत्यङ्गविधय एते । अङ्गविधयश्च प्रधान-
विधिनैकवाक्यतापन्नाः । प्रधानविधिश्च सिद्धार्थेनैकवाक्यतापन्न इति सर्वेषामपि
साक्षादेकवाक्यतापन्नं विध्यन्तरगतं वा सिद्धार्थमस्त्येवैकवाक्यतापन्नं <note n="5">C <dn>पदमिति ।</dn></note>पदजातमिति
सर्व एवाकार्यार्थो वेदः । <q>अतोऽतदर्थानामिति न निवर्त्यं किञ्चिदवसीयते</q> ।
समाधाता आह&mdash;<q>इदमवसीयते-सिद्धसाध्यार्थतया वाक्यानां सिद्धार्थमुखेन अयमाक्षेपः</q> ।
येनैव रूपेणासावाक्षेपः तदेव द्योतयितुं अतदर्थानामित्युक्तम्, न पुनः कस्यचिद्व्या-
वृत्त्यर्थम् । <q>अत इदमुक्तम् आनर्थक्यमतदर्थानामिति । यथा च सिद्धार्थापेक्षितयाऽऽक्षेपः
तथोदितम्;</q> विवृतं च भाष्यकारेण <quote>‘तान्येकदेशाक्षेपेणाक्षिप्यन्त’</quote> इति । एक&mdash;﻿<pb n="b013"/>
वाक्यत्वे हि सति एकदेशता भवत्यर्थवादानाम्<note n="1">C <dn>वादपदानां ।</dn></note> । अन्यथा <note n="1">C <dn>स्वातन्त्र्येणैकदेशत्वानुपपत्तेः ।</dn></note>स्वतन्त्रस्यैकदेशानुपपत्तेः ।
तेन एकदेशशब्दं प्रयुञ्जानेन भाष्यकारेण एकवाक्ताश्रयणेनायमाक्षेप इति विवृतम् ।
यद्येकवाक्यत्वाश्रयणेनायं पूर्वः पक्षः, <q>कथं तर्हि राद्धान्ते एकवाक्यतां प्रति प्रश्नोत्तरे</q> ।
पृच्छति&mdash;कोऽभिप्रायस्तव कथं तर्हि राद्धान्त एकवाक्यतां प्रति प्रश्नोत्तरे इति वदतः ।
<q>उत्तरम्&mdash;अयमभिप्रायो मम; एकवाक्यतानिबन्धनोऽयं प्रामाण्याक्षेपो न भवति;</q>
किन्तु <q>भिन्नानां वाक्याना</q>मर्थवादात्मकानां <q>का प्रतिपत्तिः</q> ? कीदृशी वर्णना ? इति
चिन्तायां पूर्वपक्षे अक्रियार्थत्वेना<q>नर्थक्यमभिधाय अत्र राद्धान्ते स्तुत्यर्थत्वे</q>नैकवाक्यत्वा-
<q>दर्थवत्तोदितेति</q> । यदि ह्येकवाक्यताश्रयणेनाक्षेपो भवेत नैकवाक्यताश्रयणेन समाधानं स्यात्;
तस्मात् भिन्नवाक्यत्वेन पूर्वः पक्षः एकवाक्यत्वेन राद्धान्त इत्यवगम्यते । परिहरति&mdash;﻿<pb n="b014"/>
<q>अहो अज्ञानकातर्यमायुष्मतः प्रदर्शितमस्माभिः&mdash;तान्येकदेशाक्षेपेणाक्षिप्यन्त इति</q> ।
एकवाक्यत्वाश्रयणेनायमाक्षेप इत्येतत्प्रदर्शनपरं भाष्यम् । तेन एकवाक्यत्वाश्रयणेनैवायं
कृत्स्नस्य वेदस्य प्रामाण्याक्षेपः । <q>राद्धान्ते तु ये प्रश्नोत्तरे तत्रैव</q> राद्धान्त एव <q>चोदनीये</q>
कथमेते प्रश्नोत्तरे इति । भवता तु अज्ञानकातरेण पूर्वपक्षावस्थायामेव यच्चोदितं तत् तव
कातर्यं केवलम् । किञ्च <q>परिहर्तव्ये च</q> समाधातव्ये च एते प्रश्नोत्तरे राद्धान्तकाल एवा-
स्माभिः । तेन चोद्यावकाश एवात्र नास्ति ।</p>﻿<pb n="b015"/>
<p><q>यत्पुनरिदानीं उदाहरणभेदेनानर्थक्यमुक्तम् शास्त्रदृष्टविरोधाच्च</q> इत्येवमादिभिः
सूत्रैः तत् पूर्वपक्षे <q>हेतुप्रपञ्चार्थं</q> पूर्वपक्षहेतून् प्रपञ्चयितुम् । <q>हेतुप्रपञ्चस्य प्रयोजनं</q>
शब्दाधिकरण <q>उक्तम्</q>&mdash;सर्वे पूर्वपक्षहेतवः उपन्यस्य निराकार्याः । अनुपन्यस्ते हि कस्य
चिन्मन्दधियः पुनरुत्कोपो भवेदिति । <q>अस्मिंस्त्वयमपरो विशेषः परिहारान्तरपरिहरणीय-
त्वम्</q> &mdash; यथा यावन्तः शब्दाः नित्यत्वहेतवः एकेनैव प्रतिज्ञोपन्यासेन परिह्रियन्ते तथैते
आनर्थक्यहेतवो न भवन्ति नानापरिहारपरिहरणीयत्वात्ः तस्मात् पृथमुपन्यस्ताः पृथक्
पृथक् परिहारदानायेति ।</p>
<p><q>तस्मादनित्यमुच्यत</q> इति सूत्रम्; तदनुपपन्नमिव प्रतिभाति । यदि तावद्वाक्यस्या-
नित्यत्वमुच्यते तत्सिद्धान्तिनोऽपि सम्मतमेव । अनित्यं हि कारणवत्त्वमुच्यते; यद्धि कारणवत्
तदनित्यम् । वाक्यञ्चानु<note n="2">C <dn>आनुपूर्पीविशेष ।</dn></note>पूर्व्यविशेषपरिगृहीतवर्णात्मकपदसङ्घातात्मकं आनुपूर्व्यस्य कारणत्त्वेन
कारणवत् । न च तादृशेऽनित्यत्वमुच्यते, तदशक्यं वर्णानां नित्यत्वात् । पदार्थानाञ्च यद्यपि
केषाञ्चिदनित्यता तथापि केषाञ्चिद्गोत्वादीनां नित्यत्वादित्याशङ्क्याह&mdash;<q>तस्मादनित्यमुच्यत इति ।
सिद्धार्थापेक्षितया प्रमाणान्तरसव्यपेक्षार्थत्वं अनित्यत्वं, शब्दार्थयोर्नित्यत्वाल्लोके वेदेपि</q> ।</p>
﻿<pb n="16"/>
अतएव भाष्यकारेणाप्ययमर्थो विवृतः । <quote>यद्यपि नित्यानि न नित्यकार्यं
कुर्वन्ति</quote> इति । किं पुनर्नित्यस्य कार्यं ? प्रमाणान्तरानपेक्षं स्वार्थप्रति-
पादनम् । अतः प्रमाणान्तरानपेक्षतैव नित्यतोच्यते । तेनास्या
एवायमाक्षेपः—तस्मादनित्यमुच्यत इति ।</p>﻿<pb n="17"/>
<p><q>विधिना ।। विध्युद्देशेनैकवाक्यत्वात् इति ।</q> कस्येदं व्याख्यानम् ?﻿<pb n="18"/>
विधिनेत्यस्य ? ननु च नोपपद्यते विधिर्विध्युद्देशः । सत्यं,
लक्षणयोच्यते । किमिति लक्षणा ? एकवाक्यत्वादिति वचनात् ।
एकवाक्यत्वं विधिना नोपपद्यते । विधिनैव हि सर्वस्यैकवाक्यता ।
सत्यं कर्तव्यतान्वयः यस्य । न च स्तुतेः कर्तव्यताऽवसीयते ।
किं तर्हि ? स्तुत्येन संबन्धः । किं विध्यर्थो न स्तुत्यः ? न
ब्रूमो न स्तुत्य इति । क्षेपिष्ठत्वादयस्तु गुणाः विधेये स्तुतिमुत्पादयन्ति;
त एवातदर्थानामित्याक्षिप्ताः; आक्षेपसमाधानार्थं चैतत् सूत्रम्; तस्मात्﻿<pb n="19"/>
युक्ता लक्षणा । अत एव च <quote>कथमेकवाक्यत्वं</quote> इति प्रश्नः ।
किमिदं ? इदमिदम् विध्युद्देशेनैकवाक्यत्वम् । विध्युद्देशस्य च
तदनेकवाक्यत्वाच्च न कर्तव्यतावगमः अकर्तव्यतावगमे च नास्ति
प्रामाण्यम् । अतोऽयं प्रश्नः कथमेकवाक्यत्वमिति ।</p>
<p>इतर आह—<q>उक्तं विध्युद्देशेनेति । ननु चैवं सिद्धार्थता प्राप्नोति,
न कार्यार्थता । किमिदं सिद्धार्थता न कार्यार्थतेति ?
उक्तम्—न कार्यार्थतया प्रतीयत इति । कुतस्तर्हि कार्यार्थतावगतिः﻿<pb n="20"/>
विध्युद्देशादिति ब्रूमः । मैवं वोचः, नायमभिसंबन्धो विवक्षितः
आलभेत भूतिकाम इति । आलभेत यतस्ततो भूतिः—इति ।
किमनेनोक्तम् ? न विध्युद्देशात् कार्यावगतिः । किं तर्हि ?
सस्तुतिपदादिति वदामः । तदुक्तं<q>—भिन्नाविमावर्थाविति ।</q>
कोऽभिप्रायः ? अयमभिप्रायः—स्याद्विध्युद्देशादेव कार्यावगतिः यद्ये-
करूपावगतिः स्यात् सस्तुतिपदात् केवलपदाच्च । इह त्वन्यरूपै-
वावसीयते । आलभेत भूतिकाम इत्येकोऽवगत्युपायः । आलभेत
यतः ततो भूतिरित्ययमन्यः । अयमपि चोद्विद्यात् कथमानर्थ-
क्यमतदर्थानाम् ।</p>﻿<pb n="21"/>
<p><q>किमर्था स्तुतिरिति चेत् ?</q> इति तुल्ये कार्यावगमे किमुपायान्तरा-
श्रयणेन । कथं चोपायान्तरत्वं ? कस्यात्रोपालम्भः, केन वेदमाश्रितं﻿<pb n="22"/>
केन चोत्पादितम् किन्तु शब्दादेवावगम्यते । अनेकपदाभिधाने हि
न पदान्तरनिरपेक्षादर्थावगतिर्दृष्टा । तथा दर्शितम्-<quote>पटो भवति रक्तः पटो
भवति</quote> इति । न रक्तपदनिरपेक्षात् पदद्वयादवगतिः दृश्यते । सैषा
औत्पत्तिकी शक्तिरिति ।।</p>﻿<pb n="23"/>
<p>ननु च विनापि तेन सिध्येदिति पुनरानर्थक्यमेव चोदितम् ।
सत्यं वक्तुरयमुपालंभः न प्रतिपत्तुः; न च तैर्विना प्रतिपत्तिरित्युक्तम्;
प्रतिपत्तारश्च वयम् न वक्तारः, वेदे वक्ता नास्तीत्युक्तम् ।</p>﻿<pb n="24"/>
<p>ननु च सत्स्वपि स्तुतिपदेषु पूर्वस्य विधिसरूपत्त्वात् विधिरभिप्रेतः
स्यात्; न विवक्ष्येत स्तुतिपदसंबन्ध इति किमत्र चोदितम् ? । इदमत्र
चोदितम् । किमवान्तरवाक्यान्वयो नास्ति पदार्थान्वयवादिनो हि
नैवेदमर्थान्तरम् ।</p>
<p>अनर्थान्तरत्वे च सिद्धैव । अवान्तरान्वयात् कार्यावगति-
र्नसिद्ध्यति । सकलपदार्थावगतौ सत्यां कथमवान्तरान्वयस्य निमित्तता
शक्यते कल्पयितुम् । तस्मात् सकलपदपदार्थान्वयनिमित्तैव कार्यावगतिः﻿<pb n="25"/>
न अवान्तरान्वयनिमित्ता भवितुमर्हति ।</p>
<p>1<q>ननु निरपेक्षाद्विधिमवगमिष्याम इति ।</q> किमिदमनुक्तमुक्तम् ।
<q>इदमनुक्तमुक्तम् ।</q> नन्ववान्तरान्वयस्यापि निमित्तत्वमभ्युपगतं
भवता । बाढमभ्युपगतम् । को दोषः ? नन्वयं दोषः । अत्रापि
तदपह्नोतुं न शक्यते । सत्यं, प्रतीयमानं ह्यपन्होतुं न शक्यते न
पुनरप्रतीयमानमपि । न चात्रावगतिद्वयमस्ति वाक्यभेदप्रसङ्गादि-
त्युक्तम् । <q>अथ यदुक्तम् न च क्रियाऽवगम्यते, क्रियासंबद्धं वा
किंचिदिति ।</q> ननु कर्तव्यता स्तुतिपदान्न गम्यते । कर्तव्यतां च
वेदः प्रतिपादयतीत्यवैदिकत्वम् ।</p>﻿<pb n="26"/>
केन चोक्तं वैदिकत्वं ? वेद एवायं, यतो हि कर्तव्यताऽवगम्यते स
वेदः अस्माच्च कर्तव्यतावगम्यत इत्युक्तम् । प्रामाण्यस्य चायमाक्षेपः
कृतः । स चायं प्रतिसमाहितः । किमत्र वैदिकत्वेन ।</p>
<p>नन्वेवं सति विध्युद्देशस्याप्यवैदिकत्वं, तदपि हि प्रतिपत्तौ
निमित्तम्, असावपि वेद एव । बाढं निमित्ततया, न तु नैमित्तिकतया,
स्तुतिपदार्थस्तु निमित्तमेवेति विशेषः ।।</p>﻿<pb n="27"/>
<p>तुल्यं च सांप्रदायिकम् ।।</q> कदाचिदियमाशङ्का स्यात् विध्युद्देश-
स्तुत्यर्थं बालानां प्रवृत्तये प्रक्षिप्तान्यर्थवादपदानीति । तदयुक्तम् ।
तुल्यं च सांप्रदायिकम् । नैव कश्चित् प्रक्षेपमर्थवादपदानां स्मरति ।﻿<pb n="28"/>
विध्युद्देशानामिवावगत्यन्तरं नास्तीत्युक्तम् । एवं चेद्रोदनानुपपत्तिः परिहृता ।
प्रत्युत कार्यावगतावयं दोषः न पुनः सिद्धार्थावगतौ ।।</p>
<p>ननु चैवं सति प्रमाणमात्रपर्यवसायिषु अर्थवादपदेषु मृग्यं प्रमा-
णान्तरं स्तुत्यवगतौ, न च तदस्ति यथा अवका विधीयन्ते आपश्च स्तूयन्ते ।﻿<pb n="29"/>
एवं चारुदति रोदितीति शब्दः । एवं सर्वत्र स्तेनादिषु ।
तस्मात् पुनरप्यनुपपत्तिरेव ।। नेयमनुपपत्तिः । विध्यर्थेनैकवाक्यत्वे
सति यथा प्रमाणान्तरेण संबन्धोऽवगम्यते तथा व्याख्येयम् । तदुक्तम्
—गुणवादस्त्विति । हेतुप्रचयपरिहारस्तु हेतुवदेवावगन्तव्यः ।।</p>﻿<pb n="30"/>﻿<pb n="31"/>﻿<pb n="32"/>﻿<pb n="33"/>﻿<pb n="34"/>
<p><q>विधिर्वा स्यादपूर्वत्वाद्वादमात्रं ह्यनर्थकम् ।</q> उक्तं भूतार्थानां
कार्यार्थप्रतिपादकतया प्रामाण्यम् । यत्र पुनः कार्यतैवावगम्यते
कार्यान्तरेण चैकवाक्यत्वं तत्र कथं ? यथा 'औदुंबरो यूपो भवति'
इति । <quote>ऊर्ग्वा उदुंबर उर्क् पशवः ऊर्जैवास्मा ऊर्जं पशूनाप्नोति
ऊर्जोऽवरुध्यै</quote> इति यूपोदुंबरयोः साध्यसाधनताऽवगम्यते, पशूदुंबरयोरपि ।
गम्यते च एकवाक्यत्वं यस्मादुदुम्बरेण पशवः साध्यन्ते तस्मादौदुम्बरो
यूपः कर्तव्य इति ।</p>﻿<pb n="35"/>
<p>किमत्र युक्तम् । साध्यावगमे संभवति सिद्धावगतिर्न युक्ता ।
कस्मात् ? विध्यर्थत्वाद्वाक्यस्य विधेश्च साध्याकांक्षित्वात् । न चं
मुख्येऽर्थे संभवति लक्षणा युक्ता ।।</p>
<p>ननु च साध्यद्वयमेकस्मिन् वाक्ये न संभवति । वयमप्येतदेव
ब्रूमः । तस्मान्निबीजमेवेदमर्थद्वयं प्रतीयते ।</p>﻿<pb n="36"/>﻿<pb n="37"/>
<p>ननु चानेकस्मिन्नपि प्रतिपाद्येऽर्थे संभवति एकवाक्यता दृष्टा
यथा देवदत्त गौः क्रय्येत्येवमादिषु लौकिकेषु वाक्येषु । विषम
उपन्यासः तत्र हि अर्थवशाद्वाक्यनिर्णयः । इह तु शब्दादेवावगन्तव्यः ।
अतः संभवद्विधेयानां स्तुत्यर्थेन प्रामाण्यं दुर्घटम् ।।</p>
<p>अत्रोच्यते-<q>उक्तं तु वाक्यशेषत्वम् ।।</q> सत्यमुक्तं, तत्तु नोपपद्यते;
द्वयोः साध्यत्वेनावगमादित्यप्युक्तम् । किमिदं विरुद्धं प्रलप्यते ।﻿<pb n="38"/>
न हि द्वयोः साध्ययोः गुणयोरिव समत्वात् संबन्धः । कथं
तर्ह्येकार्थावगतिः ? यद्यवगतिरस्ति तदनुरूपं निमित्तं कल्पनी-
यम् ।। ननु च साध्यद्वयं प्रतीयते । न तर्ह्येकार्थावगतिः ।</p>﻿<pb n="39"/>
<p>अस्ति चेयम् । यस्मादनेनेदं भवति तस्मादनेनेदं कुर्यादिति । सिद्धं
तर्हि भवतीत्यस्यार्थस्य सिद्धार्थत्वम् । कथं सिद्धस्य भवतीति व्यपदेशः ?
प्रमाणान्तरतः सिद्धिरत्रोपयुज्यते नार्थतः सिद्धिः । सिद्धमसिद्धं
वा प्रमाणान्तरप्रमितमर्थान्तरावगतौ निमित्ततां प्रतिपद्यते । तस्मादेकार्थ-
त्वात् सिद्धं प्रामाण्यमत्रापि ।।</p>﻿<pb n="40"/>
<head>विधिश्चानर्थकः क्वचित् ।।</head>
<p>ननु च विध्यसम्भवादेवाधस्त्येऽधिकरणे प्रमाणमात्रपर्यवसायित्वं-
मुक्तमर्थवादानाम्; इह तु प्रमेयतास्तीत्याशङ्कितं, निरस्तं च । किमिदमुच्यते
<q>विधिश्चानर्थकः क्वचिदिति ?</q> क्ववा विधेरर्थवत्त्वे सम्भवति केवलं प्रमाण-
तोक्ता येनेदमुच्यते 'विधिश्चानर्थकः क्वचित् इति । तत्सामान्यादिति ।
किमिदं तत्सामान्यम् ? विधिसम्भवः एवात्र प्रदर्शितः नासम्भवः ।
अयथार्थग्राहिण इदं चोद्यम् ।</p>﻿<pb n="41"/>
<p>अत्रापि साध्यद्वयमुपन्यस्यता विधेयस्य स्तुत्यर्थता नावगम्यत
इत्युक्तम् । यत्र विधेयासम्बद्धा स्तुतिरवगम्यते न तत्र स्तुत्यर्थेनेति
शक्यते वक्तुम् । तदिदमुच्यते—<q>विधिश्चानर्थकः क्वचिदिति ।</q> न हि
वेतसे विधेये आपः शान्ता इति स्तुतिरुपपद्यते । न चाप्सु जायन्त इति
विधिः सम्भवति, तथाप्येकार्थावगतेः निमित्तत्वं परिकल्प्यते एवमत्रापि
भवितुमर्हतीति । इदं तत्सामान्यम् । <q>प्रकरणे च सम्भवन्निति ।﻿<pb n="42"/>
<p>किमनेनोपन्यस्तम् ? इदमनेनोपरन्यस्तम्—एकविध्यर्थत्वे सम्भ-
वति नानेकविध्यर्थता युक्ता कल्पयितुम्; विनियोजकविरोधात् ।﻿<pb n="43"/>
विनियोगमात्रापेक्षी विनियोजकः स न शक्यते विनियोगभेदात् अन्यथा-
कर्तुम्, तदन्यथात्वे पौरुषेयी कल्पना प्राप्नोति । किञ्च विध्यन्तरतोपि वाक्य-
भेदः प्राप्नोति । किं जातम् ? एकार्थावगतेर्बाधः । बाध्यताम्, न नियोगो
विनियोगं बाधितुमर्हति । कार्यतो हि बाधं बाधविदो मन्यन्ते ।﻿<pb n="44"/>
तस्माद्वस्तुतः साध्यद्वयावगमेपि प्रमाणतः सिद्धसाध्यतयैव हि एकार्था-
वगतिरिति स्थितमेवंविधेष्वपि प्रमाणत्वम् ।</p>
<p><q>हेतुर्वा स्यादर्थवत्त्वोपपत्तिभ्याम् ।</q> का पुनरत्राप्रामाण्यशङ्का ?
यदि हेत्वर्थः करणं यदि वा शूर्पार्थः उभयथापि अन्वितपदार्थको वाक्यार्थः ।﻿<pb n="45"/>
अनन्वयिनि हि पदार्थे निमित्ततया नैमित्तिकतया वा प्रतिभा-
मात्रम् । अतश्चाप्रामाण्यं न त्वन्वयिनि । तस्मात् प्रमाणलक्षणान्तः
पातिता कथमस्याधिकरणस्य ? । न चार्थान्तरं युक्तमत्रार्पयितुम्,
प्रसङ्गाभावात् अनौपोद्घातिकत्वाच्च ।</p>
<p>ननु चायमस्त्येव प्रसङ्गः किमर्थवादो नेति । सत्यमस्ति
निष्प्रयोजनस्तु सः । ननु चेदमस्ति प्रयोजनं अर्थवादत्वे शूर्पेणैव होमः﻿<pb n="46"/>
इतरथा ह्यनियम इति । सत्यमस्तीदं प्रयोजनं तार्तीयं त्वेतत् ।
न च लक्षणान्तरप्रयुक्तं प्रासङ्गिकं भवितुमर्हति । चिन्तितं
चैतन्निवीतं मनुष्याणामित्येवमादिषु । तस्मात् प्रमाणलक्षणान्तः
पातितैवास्य वक्तव्या ।</p>
<p>सेयमुच्यते—हेतुपक्षे हि तन्निमित्तं करणत्वं ज्ञायते । यदि
वेदात्सिद्धं तर्हि वैदिकत्वम् । सत्यं सिद्धम्; सापेक्षन्तु । सापेक्षत्वे
च प्रमाणान्तरं मृग्यम् । न च तदस्तीति प्रतिभामात्रम् । तस्मा-
द्धेतुत्वमिदानीं प्रतिपद्यते । हेतुरयम् कार्यत्वेनान्वयसम्भवात् । न
प्रमाणमात्रपर्यवसायिता शक्यते वक्तुंम्, कार्यार्थत्वादन्वयस्य ।</p>﻿<pb n="47"/>
<p>ननु च शूर्पस्यान्नकरणता न सम्भवति । असाधकतमत्वात्
व्यापृतस्य चान्यत्राकरणत्वात् । उपपद्यते हि करणत्वमापेक्षिकतया । आपे-
क्षिकी हि विवक्षा, विवक्षातश्च कारकाणि भवन्तीति कारकज्ञाः । वर्तमानकाल-
ताप्यस्य आपेक्षिक्येवेत्युक्तं कालज्ञैः । तस्मादुपपन्नोऽयम्-अर्थवत्त्वोपपत्ति-
भ्यमिति । अवश्यं चायमापेक्षिककरणभावो ग्रहीतव्यः; स्तुतावपि तुल्यत्वात् ।</p>
<p><q>स्तुतिस्तु शब्दपूर्वत्वादचोदना च तस्य ।</q> अत्रोच्यते—नायं
हेतुः । कस्मात् ? शूर्पहोमे हि हेतुः प्रतीयते । सिद्धश्च﻿<pb n="48"/>
हेतुः न साध्यतयाऽवगन्तुं शक्यते । होमस्य च साध्यावगतिर्वेदात् ।
न च साध्यत्वेनावगम्यमानो वेदात् सापेक्षो भवति । तस्मात् हेतुवदेवायं
न हेतुः । एवं च कृत्वा अवर्तमानोऽपि वर्तमानतया प्रतिपत्तुं शक्यते ।</p>﻿<pb n="49"/>
<p>ननु च वर्तमान एव नास्तीत्युक्तम् ? केन चोक्तं नास्तीति । फल-
पर्यन्त आरम्भो वर्तमानव्यपदेशं भजतीति स्थितम् । न पुनर्विधिपक्ष
एतदुपपद्यते । न ह्यर्थान्तरे प्रयोगः शक्यते निरूपयितुम् ।
आपेक्षिकत्वं च करणस्य मदीय एव पक्षे शक्यते निरूपयितुम् ।
विधिपक्षे हि क्रियान्तरता केन वार्यते ।</p>﻿<pb n="50"/>
<p>शूर्पशब्दादिति चेत् निवृत्तास्तर्हि दर्वीपिठरादयः व्याहतश्च
हेत्वर्थो भवति । अत एवमुक्तम्—यदि च हेतुरवतिष्ठेत
निर्देशाच्छूर्प एवेति । हेत्वव्याघात इति चेत्—अव्यवस्था
तर्हि । अव्यवस्थाया अपि स एव हेतुर्व्याघातः निवर्त्याभावात् ।﻿<pb n="b051"/>
कारकस्य हेतोः निवर्त्याभावेप्यात्मलाभो ज्ञापकस्येव । तस्माद्धेतुवन्नि-
गदानामपि प्रमाणतयैवावस्थानम् ।</p>﻿<pb n="b052"/>
<p><q>तदर्थशास्त्रात् ।</q> यदुक्तं <quote>‘दृष्टो हि तस्यार्थः कर्मावबोधनं
नाम’</quote> इति तदयुक्तम् । अविवक्षितार्थत्वं स्वाध्यायस्य मन्त्रेषु
दृश्यते कथमविवक्षितार्थत्वम् ? तदर्थशास्त्रविरोधादिभिः नवभिः
प्रदर्श्यते । ननु चाविवक्षितार्थत्वे तदर्थशास्त्रादयोप्यविवक्षितार्था एव ।</p>﻿<pb n="b053"/>
ओमित्युच्यते । कथं तर्हि तैरविवक्षितार्थत्वम् ? परस्परव्याघाताद&mdash;
सम्बद्धार्थतैव अविवक्षाहेतुः । यदि मन्त्रा अविवक्षितार्थाः तदा तदर्थ-
शास्त्राणामविवक्षितार्थत्वमिति परस्परव्याघातः । रशनाभिधानविवक्षायां﻿<pb n="b054"/>
<p><quote>‘अश्वाभिधानीमादत्त’</quote> इत्यस्य तदर्थशास्त्रस्य व्याघातः । न च
परिसङ्खयादिभिः शक्यते व्याघातः परिहर्तुमिति प्रदर्शितम् ।</p>﻿<pb n="b055"/>﻿<pb n="b056"/>﻿<pb n="b057"/>
<p><q>अविशिष्टस्तु वाक्यार्थः ।</q> अत्राभिधीयते&mdash;नाविवक्षितार्थः
स्वाध्यायः । नियोगसम्बन्धितया स्वाध्यायस्यार्थवत्ता उक्‍ता कार्ये
प्रामाण्याभिधानात् कार्यार्थाभिधानतया परप्रयोगेपि ।</p>﻿<pb n="b058"/>
<p>किमिदं प्रयोग इति ? अनुष्ठानमित्यर्थः । अनुष्ठीयमानार्थौपयि-
कतया विवक्षितार्थत्वमवगम्यमानं न शक्यते तदर्थशास्त्रदिभिर्विहन्तुम् ।
प्राप्तार्थानुवादकान्यपि वाक्यानि दृश्यन्ते <quote>‘य एवं विद्वान् पौर्णंमासीं यजत’</quote>﻿<pb n="b059"/>﻿<pb n="b060"/>﻿<pb n="b061"/>﻿<pb n="b062"/>
इत्येवमादीनि । न चैतान्यतदर्थकानि इति प्रदर्शितं देवताविधानादिभिः
विशेषैः । एवं प्रतिसूत्रं द्रष्टव्यम् ।</p>﻿<pb n="b063"/>
अस्य चार्थस्य न्याय्यत्वं वैदिकान्यपि लिङ्गदर्शनानि उपो-
द्वलयन्ति <quote>‘आग्नेय्या आग्नीध्रमुपतिष्ठते’</quote> इत्येवमादीनि ।</p>
<trailer>इति बृहत्यां प्रथमाध्यायस्य
द्वितीयः पादः</trailer>
﻿<pb n="b064"/>
<head>अथ तृतीयः पादः</head>
<p><q>धर्मस्य शब्दमूलत्वादशब्दमनपेक्षं स्यात्</q>&mdash;किमिदमप्रस्तुतं
चिन्त्यते ? किमप्रस्तुतम् ? अचोदनार्थविचारः ब्रवीति च
धर्मस्य शब्दमूलत्वादशब्दमनपेक्षं स्यात् इति । अशब्दश्चेन्न
प्रतिज्ञातं; अप्रतिज्ञातचिन्ता च प्रतिज्ञां विहन्ति । पूर्वापरविरोधाच्चा-
﻿<pb n="b065"/>
बुद्धिपूर्वकता प्राप्नोति । अथायमभिप्रायः&mdash;इदमपि वेदविद्भिः
प्रमाणतया परिगृहीतम् । तस्मादिदमपि विचारणीयमिति । तद-
युक्‍तम् । प्रत्यक्षाद्यपि तैः प्रमाणतया परिगृहीतं तदपि विचारणीयं
प्राप्नोति । <q>ननु च</q> विचारितमेतत् । क्व विचारितम् ? सत्संप्रयोगे
पुरुषाणामित्यंत्र प्रमाणमिति । किं प्रत्यक्षं प्रमाणमप्रमाणमित्यस्य
संशयस्य निर्णयाय तत्सूत्रम् ? धर्मं प्रति प्रमाणं न भवतीत्येतत्परं
﻿<pb n="b066"/>
सूत्रं, न तर्हि प्रमाणान्तरं प्रमाणतया चिन्तितमस्मिन् शास्‍त्रे ।
तस्मात्प्रतिज्ञातं चिन्तनीयं नाभ्युपगतं अप्रतिज्ञातं च स्मृतिशास्त्रम् ।
अतोऽसंबद्वैवेयं चिन्ता ।</p>
<p>अत्राभिधीयते-प्रतिज्ञातार्थस्य चिन्तेयम् । ननु च स्वतन्त्रशब्द-
विषया सा प्रतिज्ञा न चात्र स्वातन्त्र्यमस्ति । सत्यं, स्वातन्त्र्यं नास्ति
स्वतन्त्रशब्दविषयैवेयं चिन्ता । किमष्टका कर्तव्येति स्वतन्त्रशब्दः ?
﻿<pb n="b067"/>
नायं स्वतन्त्रशब्दः स्वतन्त्रशब्दसम्बन्धस्तु । केन स्वतन्त्रेणास्य
सम्बन्धः ? यां जनाः प्रतिनन्दन्तीति । ततः किम् ? सापेक्षपर-
तन्त्रत्वात् अस्यापि साधकता प्राप्नोति तत्सामान्याच्चेतरेषामपि । तदि-
दमाह&mdash;<q>धर्मस्य शब्दमूलत्वादशब्दमनपेक्षं स्यात् इति ।</q> अपे-
क्षितं चैतत् यां जनाः प्रतिनन्दन्तीत्येवमादिभिः । अत एषामशब्दतैवेति
﻿<pb n="b068"/>
स एव प्रतिज्ञातार्थः पुनराक्षिप्यते । न सापेक्षानपेक्षयोः
एकार्थत्वं संभवतीत्युक्‍तं विषयभेदादिति ।</p>
<p>ननु चात्र विषयभेद एव न संभवति द्वयोः कार्यार्थत्वात्
तदेव हि न संभवतीत्युच्यते । ननु च कार्यार्थस्यैव अनुमानं
भविष्यति । तत्परित्यागे कारणं वक्‍तव्यम् ।</p>
﻿<pb n="b069"/>
<p>ननु च कार्यावगतिरपि त्यक्‍तं न शक्यते तदानुपूर्व्यसिद्धमनु-
मानं केन वार्यते; सत्यं न वार्यते यद्यत्र स्मरणाभिमानो न स्यात् ।</p>
﻿<pb n="b070"/>
स्मरणाभिमाने को दोषः ? स्मरणादनुमानं प्राप्नोति न कार्यतः । किं
ततः ? स्मरणं हि प्रमाणविषयं नार्थविषयं; किमिति ? तत्पुरस्सरत्वादर्थ-
संविदः । सिद्धं तर्हि प्रामाण्यं; नेति ब्रूमः अयथार्थत्वेपि संभवात् ।
﻿<pb n="b071"/>
तस्मान्न कार्यतोऽनुमानसिद्धिः&mdash;अस्माकं चेदमनुमानम् । न चास्माकं
स्मरणव्यवधानादिदमुपपद्यते न कार्यं स्मरणसम्बन्धि कारणसम्बन्धि
तत । न च व्यवहितस्य निरपेक्षं तदस्तीत्यनपेक्षम् । तस्माद्वन्ध्या&mdash;
सुतस्मरणतुल्यमिदं कार्यम् । ननु चानिदंप्रथमतापि तथात्वे हेतुर्दृष्टा-यथा
शब्दार्थावगतौ वेदोऽयं ब्राह्मणोऽयमिति । विषम उपन्यासः
दृष्टेऽर्थेऽनिदंप्रथमता युक्ता । अर्थदर्शनमेव हि तत्र मूलतां
﻿<pb n="b072"/>
प्रतिपद्यत इति । इह तु तस्याभावः । तस्मान्मृग्यमत्र प्रमाणान्तरं
न च तत्प्रमाणान्तरमस्तीत्युक्तम् । तस्मादचोदनालक्षणो धर्मः ।</p>
<p><q>अपि वा कर्तृसामान्यात् प्रमाणमनुमानं स्यात् ।</q> ना-
प्रमाणं चोदना, प्रमाणस्य हि तथात्वेऽवगतिरेव कारणम् । अयथार्थत्वे
पुनः दुष्टकारणता विपर्ययश्च । सेयं तावदवगतिरस्ति न च विपर्ययः ।</p>
﻿<pb n="b073"/>
ननु च कारणाभावात् दुष्टकारणतान्वयः; किमभावः कारणे शक्यते
वक्‍तुं; किमिति न शक्यते ? वेदसंयोगस्य संभवात्; सत्यं
कारणस्याभावो न शक्यते वक्‍तुम् । भावोऽपि नैव ।</p>
<p>ननु कार्यत एवावगम्यते कारणस्य भावः न, स्मरणव्यवधानादि&mdash;
त्युक्तम् । किमिदं स्मरणव्यवधानादिति ? इदं तत्, स्मरणं ह्यत्र प्रमाण-﻿<pb n="b074"/>
तयोपलभ्यते । ततः किं ? तद्गतमेव प्रामाण्यमनुमातुं शक्यते न
शब्दगतम् । उपलब्धस्य हि कारणस्य शक्त्यनुमानं कार्यतः नानुप-
लब्धस्य । ननु च स्मरणमेव नोपपद्यत इति कारणान्तरानुमानं; कस्य ?
कार्यस्य । मैवं वोचः, न स्मरणं कारणमित्युक्तम् । स्मरणस्य तर्हि
कारणान्तरानुमानम् । किमायातं कार्यस्य ? । न ह्यन्यकारणमन्यस्य
﻿<pb n="b075"/>
भवितुमर्हति । ननु च प्रणाड्या भविष्यति । कारणतस्तर्हि कार्यं विज्ञेयं
न कार्यतः कारणं; कार्यं हि कारणमात्रपर्यवसायि न ततस्तत्प्रणाडीमपेक्षते ।
कारणनिष्पत्तिर्हि कार्योत्पत्तौ हेतुः न तन्निष्पादकमपि । असम्ब-
न्धस्य चानुमानेऽव्यवस्था प्राप्नोति । ननु च नियतकारणकारणकं हि
﻿<pb n="b076"/>
यत्कार्यं तत् कारणकारणमप्यवगमयति; नैवं, तावदेव हि तत्र
कारणम् । किमेवं स्मृतेः शब्दकारणकारणतैवास्मिन् कार्ये ?
ओमित्युच्यते, सिद्धं तर्हि चैत्यवन्दनादीनामपि प्रामाण्यम् ।
﻿<pb n="b077"/>
न, अनभ्युपगमादिति चेत्, न तर्हि कार्यतो विशिष्टकारणानु-
मानं, तस्मात् प्रमाणान्तरं मृग्यम् । न च तदस्तीत्युक्तम् ।
तदिदं वन्ध्यासुतस्मरणवदकारणं न तत्स्मरणं करणीभवितुमर्हति ।
﻿<pb n="b078"/>
तस्मात् दुष्टकारणतैवात्र स्थिता । तस्मादप्रामाण्यं चोदनायाः ।</p>
<p>अहो अनवसितनयनीतिज्ञो भवान् । किमिति ? कार्यत&mdash;
स्तावत् स्मरणे शक्तिरस्ति । स्मरणमिदानीमकारणमित्यकारणता
स्मरणेऽध्यवसीयते । न च तदकारणत्वं स्मरणेऽध्यवसातुं शक्यते
संभवाद्वेदसंयोगस्य, कारणान्तरस्य चासंभवात् अस्मिन् कार्ये ।</p>
﻿<pb n="b079"/>
﻿<pb n="b080"/>
चैत्यवन्दनादिष्वसंभवात् न पुनरस्मदीयं कार्यतोऽनुमानम् । तस्माद-
तन्त्रमनुपलब्धिर्ग्रन्थविषया । विस्मरणोपपत्तेश्च प्रतिपत्‍तुः । तस्मा-
दव्याहतमनपेक्षत्वं चोदनायाः । यत्पुनरिदमुक्‍तं <quote>‘यां जनाः
प्रतिनन्दन्ति’</quote> इत्यष्टकालिङ्गा मन्त्रा इति । तदनुपपन्नं; कुतः,
तदेकवाक्यतयैवाप्रामाण्यमुक्तम् । कथं तदेव प्रामाण्यहेतुतयोपन्यस्यते ।
﻿<pb n="b081"/>
नैवेदं प्रामाण्यहेतुतयोपन्यस्तम्, वेदसंयोगस्य तु संभवे लिङ्गम् । कथं
कृत्वा तल्लिङ्गं ? तल्लिङ्गापेक्षं देवताभिधानं कर्मणि । तस्मान्मान्त्रवर्णिकीं
देवतां अनुवदन् वेदसंयोगमुपोद्वलयति । यत्पुनरिदमुक्‍तं ये दृष्टार्थास्ते
तत एवेति, असदिदमुक्तं; किमत्रासदुक्तम् ? बाढमतिशयेनासदुक्तम् ।
अध्ययनविधेः प्रमाणान्तरापेक्षितोक्‍ता भवति । स्वरूपे वा केन वारितम-﻿<pb n="b082"/>
वघातादेरिव दृष्टार्थत्वम् । कथं तर्हि उपरितनेऽधिकरणे दृष्टार्थत्वाद-
प्रामाण्यम् ? तत्रैव विशेषं वक्ष्यामः ।</p>
<p><q>विरोधे त्वनपेक्षं स्यादसति ह्यनुमानम् ।</q> यदि संभवति वेद-
संप्रयोगेऽप्रतिहतं कार्यानुमानं स्मृताविति प्रामाण्यं वेदस्याप्रामाण्यमपि
﻿<pb n="b083"/>
अनयैव युक्‍त्या प्रसक्‍तम् । कथं ? विरोधात् । विरोधोऽपि च
स्मृत्या सह वेद उपलभ्यते । विरोधे चाप्रामाण्यं परस्परव्याघातात् ।
यथा औदुम्बर्याः सर्ववेष्टनं स्पर्शनेन । सत्यमेवं यद्यन्यतः कार्यानुमान-
विघातो न स्यात् । कुतोऽन्यतः ? विरुद्धादेव वैदिकाद्वचसः,
﻿<pb n="b084"/>
साक्षाद्वेदप्रतिपादिते ह्यर्थे न तद्विरोधि सापेक्षं पुंवचः प्रभाणं भवितुमर्हति ।
प्रमाणान्तरानवच्छिन्ने प्रमाणं प्रमाणं भवति न पुनः तदवच्छिन्नेपि । सिद्ध-
साध्यव्यवस्थाया हि बाधं नैयायिका मन्यन्ते । न सिद्धं साध्येन बाध्यते
सिद्धेन हि साध्यं बाध्यते । सिद्धश्चायं वैदिकोऽर्थः प्रत्यक्षावगम्यकारणत्वात् न
विरुद्धकारणविषयमनुमानमात्मानं लभते अग्नाविव शैत्यानुमानम् ।
﻿<pb n="b085"/>
तस्मान्न विरोधे प्रामाण्यं स्मृतेः । अप्रामाण्याच्चाविरोधः । अविरोधाच्चाविघातः ।
अव्याघाताच्चाविहतं प्रामाण्यं चोदनायाः । ननु च कार्यार्थत्वे शब्दस्य
को विरोधः ? कार्यद्वयं हि प्रतीयमानं एकार्थमपि विकल्पेनानुष्ठीयमानं
﻿<pb n="b086"/>
न परस्परं व्याहन्तुमुत्सहते । सतत्त्वं हि वस्तुनः सिद्धस्य विरुद्धमवगम्यमानं
परस्परव्याघातं संविदः उपजनयति । कार्यं पुनरेकतया प्रतिपत्‍तुं न शक्यते
अनुबन्धादिभिर्भेदेनैवावगमात् । भिन्नानुबन्धं च न स्वरूपे विरोधमावहति
एककार्यत्वाच्‍च युगपदनुष्ठानविरोधमात्रं, निर्ज्ञातस्वरूपस्य हि कर्मणोऽनु-
ष्ठानं, अनुष्ठानविरीधश्च विकल्पेनैव परिहृतः प्रसङ्गात् कार्यसिद्धेः । तस्मा-
द्विरोध एवात्र नास्ति कार्यार्थत्वाच्छब्दस्य । किमिदमप्रामाण्यमाशङ्कयते
निराक्रियते च ।</p>
﻿<pb n="b087"/>
<p>सत्यं भवेदेतदेवं यद्यनुष्ठानविरोधे कार्यविरोधो न स्यात् । ननूक्‍तं
वृहद्रथन्तरादिषु अनुष्ठानविरोधे सत्यपि कार्यविरोधो न जायत इति ।
अनभिज्ञो भवान् वैकल्पिकानां पदार्थानां; अनुष्ठानमेव हि कार्यमित्युच्यते ।
तद्विरोधे कार्यविरोधो नास्तीति प्रलापः ।</p>
<p>कथं तर्हि पुनः पुनरनुष्ठानं बहुभिश्च । तथैवावगमात् कार्यस्य ।
व्याघातस्तर्हि व्रीहिभिर्यजेत यवैर्यजेतेति । बाढम्, कथं तर्हि प्रामाण्यं ?
उक्‍तमनपेक्षत्वादिति । किमनपेक्षता व्याघाते [प्रामाण्ये] करिष्यति ।</p>
﻿<pb n="b088"/>
व्याघातो हि परस्परविपर्ययमापादयति विपर्ययश्च मूर्धाभिषिक्‍तमप्रामाण्ये ।
सत्यमेवम् । इह तु विपर्यय एवात्मानं न लभते उभयोरनपेक्षत्वात् । न
तर्हि व्याघातः । कथं न व्याघातः ? एकत्वादनुष्ठानस्यैकशब्दात् । किमिदं
महेन्द्रजालोपमम् ? इदमिदं एकत्वाच्छास्त्रस्य ; ततश्च विरोधावगतेस्तथैव ।
﻿<pb n="b089"/>
तत्स्मृतिस्तु न तथा । कुतः अप्रसिद्धेरेकतायाः । आनुमानिकं हि तत्र
कारणं अनुगते च प्रत्यर्थिनि नानुमानमात्मानं लभते इत्युक्‍तम् ।
तस्मादितरेतराश्रयतात्र व्याहता सिद्धे नेति वैषम्यम् । तस्मात् स्मृति-
﻿<pb n="b090"/>
मुखमप्रामोण्यं निषिद्धं चोदनायाः प्रमाणान्तरोपलभ्यमानकारणतयाऽनुमान-
प्रतिषेधः । तदुक्‍तम्&mdash;</p>
<p><q>हेतुदर्शनाच्च</q> इति । अधिकरणान्तरं वेति कोऽर्थः ?
अयमर्थः । पूर्वयुक्‍तिनिरपेक्षं युक्‍त्यभिधानम् । युक्त्यन्तरापेक्षिणी युक्‍तिः
पूर्वमुक्‍ता । इह पुनः निरपेक्षतयाऽभिधीयमानाऽधिकरणान्तरमित्युच्यते ।</p>
﻿<pb n="b091"/>
कथं पुनः युक्‍त्यन्तरनिरपेक्षं कार्यानुमानविरोधे हेतुदर्शनं ? हेतु&mdash;
दर्शनादेव । न हि दृष्टे हेतौ हेत्वन्तरानुमानं क्रमते । दृष्टोऽत्र
लोभ एव हेतुः । तस्मात् दृष्टे हेतौ न वैदिकानुमानं विरुद्धम-
विरुद्धं वा भवति । असति वेदानुमाने दृष्टकारणानां वैदिकप्रयोग-
ग्राह्यत्वं किमस्ति । अस्तु; क्क तर्हि अप्रामाण्‍याभिधानमुपयुज्यते ।
﻿<pb n="b092"/>
अदृष्टोपकारिणो न गृह्यन्ते दृष्टार्थास्तु गृह्यन्त इति विषयभेदः तस्माद-
दृष्टार्थम् । दृष्टकारणमप्रमाणमिति युक्‍तमप्रामाण्याभिधानम् । तदुक्‍तं
वैसर्जनहोमीयस्य वाससो दृष्टार्थं दानम् ।</p>
<p><q>शिष्टाकोपेऽविरुद्धमिति चेत् ।</q> विरोधाविरोधपरिहारेण स्थितं
प्रामाण्यं चोदनायाः । स एवायं विरोधः क्वास्ति क्व नास्तीति
﻿<pb n="b093"/>
चिन्त्यते हानोपादानार्थम् । विषयव्याप्तिदर्शनं किमर्थं ? न्यायस्वरूपाभिधा-
न परं ह्येतच्छास्त्रं न लक्ष्यनिष्ठम् । सत्यम् यथा भवानाह । न्यायस्वरूपा-
भिधानमेवेदं विषयव्याप्त्या प्रदर्श्यते, स्वरूपेऽभिहितेपि न्यायस्य कस्मिं-
श्चिद्विषयेऽसदिव प्रतिभाति कार्यधियाम् । अतः तदपनुत्तये कृतधीभिरयं
यत्‍नः कृतः । यथाऽस्मिन्नेवोदाहरणे क्रमकालविरोधं मन्वानस्य﻿<pb n="b094"/>
विरुद्धमाचमनादि प्रतिभाति । कथं ? यथाश्रुतस्यार्थस्य विधिवितान-
वशादनुष्ठानमिति स्थितं क्रमलक्षणे । प्रत्यक्षविधिवितानविरोधात्
विरोधः ।</p>﻿<pb n="b095"/>
<p>अत्रोच्यते शास्त्रार्थविरोधे विरोधः । शास्त्रं च कार्यार्थं न
विधिवितानार्थामित्‍युक्‍तं द्वितीये सूत्रे । कार्यमेव विततं प्रतीयते नित्यं
कार्यपरतन्त्रत्वात् वितानस्य, न स्वातन्त्र्येण प्रमेयता कार्यस्य च
कार्यान्तरेण विरोधः, न पदार्थवैतत्येन तद्‍्गुणत्वात् । काले कथं ?
कालोऽपि हि प्रचयः कार्याणाम् । अतस्तदपेक्षत्वात् न विरुद्धयते
<quote>“अपि च प्राप्तानां पदार्थानामुत्तरकालं क्रम आपतति यदा पदार्थाः
प्राप्‍नुवन्ति तदा क्रम एव नास्ति”</quote>। किमनेनानभिहितमभिहितम् ? स
एव हि गुणभावः कमस्य प्रतिपादितः। स चोक्‍तत्वान्न प्रतिपादनीयः ।﻿<pb n="b096"/>
<p>अस्त्यत्राभिप्रायः&mdash;न च वितानप्रचयावेव क्रमकालाविति
मन्यते । कथं ? पौर्णमास्यां पौर्णमास्या यजेत कः प्रचयोऽत्र कर्मणां ?
द्वितीयादिष्बपि तुल्यत्वात् न तत्प्रचयस्य पौर्णमासीत्वं युक्‍तम् ।
कार्यतया च क्रमावगतिर्द्दष्टा&mdash;यथाऽध्वर्युर्गृहपतिं दीक्षयित्वेति ।
तस्मान्न गुणतया परिहार उपपद्यते । कार्यत्वात् कार्यतया च
विरोध इति ।</p>﻿<pb n="b097"/>
<p>तदिदं परिह्रियते&mdash;किं प्राप्ते दीक्षाकार्ये दीक्षावितानमवगम्यते
अध्वर्युर्गृहपतिमित्येतस्मिन् वाक्‍ये उत तत्प्राप्तिनिरपेक्ष एवायं स्वतन्त्रः
कार्यतयाऽवगम्यते समिदादिवत् । न हि कार्यमन्तरेण कार्यवित-
तिरवगम्यते कार्यस्य चेद्विततिः न कार्यान्तरतया शक्यतेऽवगन्तुम् ।
तस्मादनवगते कार्ये वितानस्यानवगमात् केन विरोधः ? कस्तर्हि
अध्वर्युर्गृहपतिमित्यस्य विषयः ? स्वावसरे वक्ष्यामः । कालेपि चायमेव
परिहारः । कथ ? पौर्णमासीशब्दवाच्यं किमभिप्रेतमायुष्‍मतः तत्रापि क्रिया-
प्रचितिरेव संयोगविभागजा ग्रहाणाम् । इयांस्तु विशेषः चोदितकार्यप्रचिति-
﻿<pb n="b098"/>
रेकत्राङ्गम् । कियान्तरप्रचितिरन्यत्र । तत्र क्रियान्तरप्रचित्या
तावदविरोधः । चोदितकार्यप्रचितिस्तु कार्योंत्तरकालभाविनी । तस्मात्
क्रमवदविरोधः ।</p>
<p><q><quote>“न चाचमनादयो</q> व्यवधानं कुर्वन्ति”</quote> इति प्रतिपदार्थाङ्गाभि-
प्रायम् । साङ्गस्यैव हि पदार्थस्य पदार्थान्तरेण क्रमावगतिः । तस्मादाचम-
नाद्यन्विता एव वैदिकाः प्रयोगाः प्रतिपत्तव्या इति ।</p>
﻿<pb n="b099"/>
<p><q>तेष्‍वदर्शनाद्विरोधस्य समा विप्रतिपत्तिः स्यात् ।</q> शब्दार्थ-
विप्रतिपत्तौ सत्यां किमप्रामाण्यं वेदस्य स्यात् । संशयादप्रतिपत्तेः ।
ननु च सन्दिग्धेषु वाक्‍यशेषादित्युद्‍्धृतमिदमप्रामाण्‍यम् । सत्यमुद्‍्धृतम् ।
यत्रानेकार्थतयैव सर्वत्र निमित्तभावः प्रसिद्धः यथाऽक्षादिषु । यत्र
पुनः विप्रतिपत्त्यैव क्वचित् कस्यचिन्निमित्तत्वं न तत्र प्रयोगात्संशयो
﻿<pb n="b100"/>
भवति । प्रयोगस्य च संशयं वाक्‍यशेषो व्यावर्तयति । नाभिधाने
संशयम् । अभिधाने चायं संशयः । अभिधानसंशयश्च व्यवहार&mdash;
विप्रतिपत्त्या । शब्दार्थव्यवहारमूलं च वेदार्थज्ञानमित्युक्‍तम् । तेन
व्यवहारवद्वेदार्थेपि प्राप्ता विप्रतिपत्तिः । न चात्र वेदार्थस्य विरोधात् शक्‍यते
निराकर्तुम् असौ विप्रतिपत्तिः । उभयथोपपत्तेर्वाक्‍यार्थस्य । तस्मात्
निमित्तविप्रतिपत्त्याऽनध्यवसायः । अनध्यवसायाच्चाप्रामाण्यम् ।</p>
﻿<pb n="b101"/>
<p><q>शास्त्रस्था वा तन्निमित्तत्वात् ।</q> सत्यं यद्यविरोधः स्यात् ।
अपि तु कार्यत एव विरोधोऽवगम्यत एव । श्रूयते हि वराहं गावोऽ
नुधावन्तीत्येवमोदिषु वाक्यशेषेषु । ततः किं ? विशिष्टनिमित्तकान्व-
योऽवगम्यते । ननु तदेवेदमापतितं वाक्यशेषान्निर्णय इति । नैवेदमा-
पतितम् सन्दिग्धे हि निमित्ते तत्र निर्णयः । अत्र पुनर्विपर्यय एव
निराक्रियते वराहाद्येवौत्पत्तिकं न कृष्णशकुनादीति ।</p>﻿<pb n="b102"/>
<p>ननु च वेदादेव निमित्तावगमोऽभ्युपगतो भवति । न
लौकिकाद्वयवहारात यूपादीनामिव । एवं सति को दोषः ? न खलु
कश्चिदन्यो दोषः । तदेव हि वैदिकनिमित्तत्वं न सिद्धयति ।
कुतः ? अप्रतिपन्ने लौकिकनिमित्तभावे न वेदात् प्रतिपत्‍तुं
शक्यते । अत एव वैदिकत्वं न ब्रूमः किं तर्हि शिष्टप्रयोग
एव वलवानित्युच्यते वाक्यशेषानुगुण्यात् । सिद्धे चास्यौत्पत्ति-
कत्वे प्रयागस्यान्यतो नैव तद्विरोधिनी प्रतिपत्तिरात्मानं लभते । औत्पत्तिक-
﻿<pb n="b103"/>
तया गौणेनापि व्यवहारोपपत्तेः । यदि हि व्यवहारादेव द्वयोरौत्पत्तिकत्व-
कल्पना स्यात् तत्रेतरेतराश्रयात् कल्पनाव्याघातः । अत्र त्वन्यतः शास्त्रीयस्य
प्रयोगस्य सिद्धमौत्पत्तिकत्वमित्युक्‍तम् । सिद्धे च तस्मिन् प्रतिपक्ष-
व्याघातोऽवगम्यते । अनुमानविरोधात् । तस्माद्गौणो नार्थव्यवहारः ।</p>
﻿<pb n="b104"/>
<p><q>चोदितन्तु प्रतीयेताविरोधात् प्रमाणेन ।</q> यद्येवमनार्यव्यवहारः
गौणः । एवं तर्हि ये शब्दाः आर्यव्यवहारे निमित्ततया न प्रसिद्धो
तेषामनिमित्ततैव वैदिके व्यवहारे यथा पिकनेमसततामरसादीनाम् ।
माभूदिति चेत् तदेवेदमप्रामाण्यं प्राप्नोति । निगमनिरुक्‍तव्याकरणादि-
वशाद्भवत्वर्थावगतिरिति चेत्, न; तयोः प्रयोगमूलत्वात् ।</p>
﻿<pb n="b105"/>
कथं तर्हि प्रकृतिप्रत्ययार्थोहनं ? विनियोगवशात् । विनियुक्‍तस्य
मन्त्रस्य वाक्यशेषीभूतस्य चार्थवादस्य वृद्धव्यवहारप्रसिद्धनिमित्तानुवर्ति
प्रकृतिप्रत्ययोहनं न पुनरूह्यपदनिमित्तं विध्युद्देशवाक्यं भवितुमर्हति ।
तस्मादप्रामाण्यं चोदनायाः ।</p>
<p>सत्यं यदि सामान्यतो दृष्टं कार्यानुमानविरोधि स्यात् ।</p>
﻿<pb n="b106"/>
अथ तु यत्रैव प्रत्यर्थी विद्यते तत्रैव कार्यानुमोनविरोधः तदा विहतप्रतिपक्षं
केन वार्यते । किं पुनः कारणं सामान्यतो दृष्टं न भवतीति सामान्यमेव
तन्न स्यात् अप्रतिपक्षसिद्धौ । तस्मादप्रतिपक्षम्लेच्छव्यवहारसिद्धमपि
निमित्तमेव वेदार्थावगतौ । अतो विरोधाविरोधनिरस्तप्रतिपक्षं स्थितमन&mdash;
पेक्षत्वं चोदनायाः ।</p>
﻿<pb n="b107"/>
<p><q>प्रयोगशास्त्रमिति चेत् ।</q> किं पुनः करणं सिद्धस्य पौरुषे-
यतयाऽनपेक्षत्वमाशङ्कयते । कार्यतः प्रमाणतश्चाशङ्कयते कार्यं
पठितस्य पाठः शाखान्तरवत्, प्रमाणं पुनः आचार्यवचः प्रमाणमिति ।
ननु विप्रतिषिद्धमिदं पौरुषेयत्वमनपेक्षत्वं चेति । किमत्र विप्रतिषिद्धम् ?
यथाऽवगम्यन्तेऽर्थास्तथा भवन्ति । द्वयं चात्रावगम्यते पौरुषेयत्वमनपेक्षत्वं;
स्मरणात् पौरुषेयत्वं, कार्यवचनाभ्यामनपेक्षत्वम् । तस्माद्‍द्वयमस्तु ।</p>
﻿<pb n="b108"/>
<p><q>न, असन्नियमात् ।</q> नैतदुपपद्यते पौरुषेयत्वमनपेक्षत्वं चेति ।
सिद्धं चास्य पौरुषेयत्वम् । न काठकादिवत् प्रवचनपरिहार्यम् ।
कृतिश्च प्रमाणान्तरदृष्टार्थाभिधानमेवोच्यते न वर्णादिकार्यता ।</p>
﻿<pb n="b109"/>
तस्मात्सापेक्षत्वम् । यत्पुनः कार्यमुपन्यस्तं पठितस्य पाठः शाखान्तरवदिति,
नैतच्छाखान्तरतुल्यं; प्रयोगाभ्यासः कार्यगम्यस्यावगम्यते स्वरविध्यर्थवीद-
परित्यागात् । तदानन्तर्यप्रतिपत्तौ पदार्थानामव्यवधानमावहति ।
﻿<pb n="b110"/>
अव्यवहिताश्च प्रतीयमानाः सुखमनुष्ठीयन्त इति पठितस्य पाठप्रयोजन-
माचार्याणाम् । अत एव प्रयोगशास्त्रमिति व्यपदिश्यते, कल्पशब्दा-
भिधेयता; कल्पना ह्यत्र पदार्थानां न विधेयत्वम् । अवगतस्य क्लृप्ति-
र्भवति मणेरिव । यदुक्‍तमाचार्यवचः प्रमाणमिति प्रमाणादवगम्यत
इति तन्न । अप्रमाणत्वादस्य वचनस्य । न हि स्वरूपे शब्द-
﻿<pb n="b111"/>
स्यानपेक्षत्वमस्तीत्युक्‍तं किन्तु कार्ये । तस्मादन्यशेषत्वादस्य वाक्यस्य
दृष्टानुसारिव्याख्यानं युक्‍तम् । वेदो वाऽऽचार्योऽभिप्रेतः ।</p>
<p>यद्वा आचार्यवचः प्रमाणम् तद्वदपेक्ष्य । किं पुनः प्रयोजनं
चिन्तष्याः ? विहितकल्पनापरत्वादस्य शास्त्रस्य न विरोधमवगच्छामः ।
अस्त्यत्र विहितविरोधिनी कल्पना सर्वासु तिथिषु दर्शपूर्णमासादीनां
कल्पना । सा च कालविशेषश्रवणाद्विरुध्यते विरुद्धं चानपेक्ष्यम् ।
अन्यथा ह्यादरे तेन व्याघातादप्रामाण्यं चोदनायाः ।</p>
﻿<pb n="b112"/>
<p><b>अनुमानव्यवस्थानात्तत्संयुक्‍तं प्रमाणं स्यात् ।</b> इह व्यवस्थित-
विषयमव्यवस्थितं चोदाहरणम् । किमिदं व्यवस्थितविषयमव्यवस्थितं
चेति ? इदमिदं प्राच्योदीच्यदाक्षिणात्याभिमानिनः कुर्वते । होलाकादीना-
मेवेयं व्यवस्था । न चाभिमानस्य नियामकं किञ्चिदस्तीत्यव्यवस्था ।</p>
﻿<pb n="b113"/>
<p><q>कथं पुनर्नियामकं नास्ति ?</q> विधिस्तावन्न नियामकः नियोग-
मात्रपर्यवसायी हि सः । कर्मशब्दोऽपि होलाकादिर्न नियामकः कर्म-
विशेषाभिधानात । न चान्यत्किञ्चित् गुणो जातिः संस्थानं देशो वा तद-
भावात् । समाख्यपि नैव । ननु यो यत्र जातः स तेन देशेन समाख्यायते
प्राच्येदीच्यदाक्षिणात्या इति । न जन्ममात्रात्समाख्येयं आगतादिष्वपि
﻿<pb n="b114"/>
तुल्यत्वात् न नियामिका समाख्या । लोहिताक्षादयस्तु नियाम&mdash;
कत्वव्यभिचरिताः । किं पुनरस्याश्चिन्तायाः प्रमाणलक्षणौपयि-
कत्वमस्ति ? कथं वा नास्ति; न, यदि नियामकमस्ति यदि वा नास्ति
किं जातमनपेक्षत्वस्य । इदमेव जातम् । अभिमानो विद्यते । न च
तस्य मूलमुपलभ्यत इत्यप्रामाण्यं पूर्वपक्षवादी मन्यते ।</p>
﻿<pb n="b115"/>
<p>राद्धान्ते तु नाभिमानप्रभवं वचनमिति परिहृतम् । यद्यभिमान-
प्रभवं वैदिकं वचनं तदा भवेदप्रामाण्यं चोदनायाः अभिमानस्य च
मूलं नास्तीति भवत्वसावयथार्थोभिमानः न पुनरयथार्थत्वं चोदनायाः शक्यते
वक्‍तुम् ।</p>
﻿<pb n="b116"/>
﻿<pb n="b117"/>
<p><q>प्रयोगोत्पत्त्यशास्त्रत्वात् शब्देषु न व्यवस्था स्यात् ।</q> कथं पुन-
र्व्याकरणास्मृतेर्निर्मूलत्वे सति <q>वेदस्याप्रामाण्यमाशङ्कयते ? यदि</q> गाव्यादी-
नामप्यनादिसत्ता स्यात् किं जातं <q>चोदनायाः; उच्यते; अश्वगोण्यादीनां</q>
नियतार्थत्वं स्मरन्ति वेदविदः नियतार्थतया <q>च विदव्याख्यानमपि</q> कुर्वते ।</p>
﻿<pb n="b118"/>
यदि च व्याकरणं प्रमाणं तदिदमुपपन्नं स्यात् । निर्मूलत्वे हि नियतार्थता
निष्प्रमाणिका स्यात् । भवतु का नो बाधा । अनियतनिमित्तको वेदार्थः
प्राप्नोति । ततश्चानध्यवसायादप्रामाण्यम् । न च शास्त्रस्थन्यायोऽत्र शक्यते
﻿<pb n="b119"/>
वक्‍तुम् । तस्माद्वयाकरणनिबन्धन एवात्राध्यवसाय इति । अतस्तदुपपत्ति-
र्विचारणीया । तदिदं विचार्यते । किं गौरित्येवमादीनामनादित्वं सास्‍नादि-
मति गाव्यादीनां चादिमत्तेति । किमियं स्मृतिः सम्भवन्मूला नेति
विचार्यते । किं तावत्प्राप्तं ? आस्तां तावन्मूलचिन्ता शब्दानुशासनं
तावदनियतार्थम् ।</p>
<p>केयमनियतार्थता ? इयमनियतार्थता प्रयोगनियमार्थं हीदं
शास्त्रम् । न चासौ प्रयोगो नियन्तुं शक्यते । अथ प्रयोगादेव नियमः
सिद्धं तर्हि गाव्यादीनामपि सास्‍नादिमत्यनादित्वम् ।</p>
﻿<pb n="b120"/>
<p>कथं पुनः प्रयोगो नियन्तुं न शक्यते ? इत्थं न शक्यते
प्रथमं तावदिदमनुशासनं, धातोः परे प्रत्यया भवन्तीति । तथा च केचि-
त्कर्तरि, केचित्कर्मणि, केचित् कर्तृवर्जितेषु सर्वकारकेषु ; तच्चेदं
सर्वमनुपपन्नम् । कथमनुपपन्नं ? एवमनुपपन्नं&mdash;धातोरित्युच्यते; को
नामायं धातुः ?</p>
﻿<pb n="b121"/>
<p>ननु भूवादयो धातव इति कांश्चिच्छब्दान् कया चित्परिपाटया
पठित्वा <quote>‘धातव’</quote> इति संज्ञा कृता । अतस्तया संज्ञया ये संज्ञिनो
लक्ष्यन्ते तेभ्यः परे प्रत्यया भवन्तीति किं नोपपद्यते ? गण्डतीत्यादीनामपि
साधुत्वं प्राप्नोति; घटं भूयत इति च । सत्तादीनामपि तार्तीयप्रत्ययप्रसङ्गः ।</p>﻿<pb n="b122"/>
अनार्षः पाठ इति चेत् । भवत्वप्ययं परिहारः गण्डत्यादीनां
पुनरप्रयोग एव ।</p>
<p>अथ क्रियावचनो धातुरित्युच्यते, न, भवति तिष्ठतीत्यादीना-
मप्रयोगः गण्डतेश्चानर्थकः पाठः । अक्रियापि क्‍वचित् प्रतीयत इति चेत्
﻿<pb n="b123"/>
प्रयोगतस्तर्हि नियमः न क्रियातः प्रयोगः । क्रियावगतिभात्रं नियामकमिति
चेत् नाध्यारोपानध्यारोपयोस्तुल्यतावगतिः संभवतीत्युक्‍तम् । तस्मादिद-
मपि न नियामकम् । पाठक्रियावचनाभ्यां नियम इति चेत्
﻿<pb n="b124"/>
तत्रापि समुदितं व्यस्तमिति वक्‍तव्यम् । समुदितपक्षे गण्डतिभवत्यादीनां
तथैव व्युदासः । प्रत्येकमिति चेत् पचत्यादीनां पाठानर्थक्यम् ।
आगमयत्यादीनां निवृत्त्यर्थमिति चेत् । उभयं तर्ह्याश्रितम् । एवं
सति भवत्यादिषु स एव दोषः । तस्मात् पुनरपि प्रयोग एव शरणम् ।
﻿<pb n="b125"/>
तथा कारकनियमासिद्धिः । ध्रुवमपायेऽपादानमिति ध्रुवतयाऽपोदानमुक्‍तम् ।
ध्रुवस्य कारकत्वमेव नोपपद्यते, मेषान्मेषोऽपसर्पति इति कारकम् ।
मेषादिति कस्याः क्रियायाः कारकमेतत् । यस्य हि यस्यां क्रियायां
व्यापारो विद्यते स तस्यां कारकम् । न च ध्रुवस्य व्यापार उपलभ्यते ।</p>
<p>अथायमभिप्रायः सार्थाद्धीनः रथात् पतितः इति सार्थरथयोः
क्रियोपलभ्यत इति; नास्ति क्रिया सार्थस्य रथस्य च । अपि तु गमनरूपो
न च कियान्तरे व्यापृतं क्रियान्तरे कारकं भवति । न च गमेः
﻿<pb n="b126"/>
कर्ता पचतीत्यस्यावसीयते । तस्मान्निष्क्रियं कारकमिति वदतो व्यापृतोदन्यत्
सर्वं सर्वत्र कारकं स्यात् । पचतीत्यत्र पठति धावति भुङ्कते इत्येव
माद्यपादानं स्यात् । एवं पचत्यादिषु कर्ता पठत्याद्यपादानं स्यात् ।</p>
<p>अयमपरः कारकनियमः । कर्मणा यममिप्रैति स संप्रदानमिति
कर्मणा चेदभिप्रेयते न कारकम् । कर्त्रा हि कर्मणा योऽभिप्रेयते
स सम्प्रदानमित्युदाहरणाद्विद्मः उपाध्यायाय गां ददाति इति । कर्तृव्या-
पारानुनिप्पादि व्यापारं च कारकम् । यः पुनरभिप्रेयते न तस्याभिप्रयणे
व्यापारः तेन तम् इति कर्मकरणनिर्देशात् फलं कर्म भवति न कारकं
यजेरिव स्वर्गः ।</p>
﻿<pb n="b127"/>
<p>ननु च <quote>‘कर्मणा यमभिप्रैति’</quote> इति कारकं कर्म परिगृह्यते;
सुतरामकारकत्वम्; न हि कारकसंबन्धितया कारकव्यपदेशो भवति,
करोतीति कारकशब्दव्युत्पादनात् । तस्मान्न शक्यते शास्त्रतः कारकनियम्मे
ऽवगन्तुम् । क्रियासंबन्धितया च [कारकत्वे] विशेषानुशासनं न सिद्धयति ।
षष्ठी च सर्वकारकाणां प्राप्नोति स्वर्गस्य च यागकारकत्वप्रसङ्गः प्रया-
जादीनां च दर्शपूर्णमासयोः । प्रयोगप्रतिपत्तिभ्यां नियम इति चेन्न तर्हि
शास्त्रतः । यदपि साधकतमं करणमित्युच्यते किं तत् साधकतममिति ?</p>
﻿<pb n="b128"/>
यस्य व्यापारानन्तरं क्रियानिष्पत्तिरिति, प्राप्तं तर्हि तण्डुलैरोदन&mdash;
मिति । अथान्येन हेतुना साधकतमत्वं; तद्वक्‍तव्यम्; प्राचुर्यादिति चेत्,
यस्य हि आफलनिष्पत्तेः पुनः पुनः व्यापारः । कस्य वा नास्तीति । आस्ते
पक्‍ता स्थाल्यादिसभारसंभृतः सज्जः । प्रसक्‍तं तर्हि काष्ठैः पचतीति
स्थाल्यामुदकेनेति । भवत्वेवमिति चेत्, न तर्हि काष्ठैः स्थाल्यामोदनं
पचतीति प्रयोगनियमः । प्रयोगादिति चेत् नमः शास्त्राय ।</p>
<p>आधारोऽधिकरणमिति चानुशासनम् । कस्याधारत्वं ? यत्राधीयते
स आधार इति । यदि तावत् क्रिया सर्वकारकाणामधिकरणत्वप्रसङ्गः ।
﻿<pb n="b129"/>
अथ यत्र कर्म तदधिकरणामिति चेत्, समे पचतीति न प्राप्नोति अप्सु
पचतीति प्राप्नोतीति । कटे भुङ्कते इति चापभ्रंशः । कर्तुर्हि तदधिकरणं
न क्रियायाः, नापि कर्मणः । सर्वकारकव्यवस्थानं यत्रेति चेत् स्थाल्या-
मोदनं पचतीति न प्राप्नोति । अधिकरणस्य वा कारकत्वप्रसङ्गः । न
ह्यधिकरणं अधिकरणव्यवस्थितमिति शक्यते वक्‍तुम् । संबन्धितया
सर्वकारकाधिकरणता वाऽधिकरणत्वे हेतुरुक्‍तः निर्व्यापारत्वं च कालादि-
षूक्‍तम् । यदप्युच्यते कर्तुरीप्सिततमं कर्मेति, कोऽयमातिशायनिकः सर्वं
﻿<pb n="b130"/>
क्रियार्थमीप्सिततमम् । अथायमभिप्रायः&mdash;यदर्था क्रिया तत् तमपाऽभि-
धीयते । प्राप्तमकारकत्वम् । उक्‍तं हि संप्रदानसूत्रे । तथा युक्‍तं चानी-
प्सितम् इति । कथं युक्‍तं ? तमबर्थेनेति चेत्, न तर्ह्यनीप्सितमिति
शक्यते वक्‍तुं अन्यस्यातिशयिनोऽनुपादानात् । तस्मादन्धपदमेवेदम् ।</p>
<p>अकचितं च कथितमेव । तस्मात् प्रयोगादेव सर्वमुपपादनीयं
न शास्त्रादित्यवगच्छामः । तथा स्वतत्रः कर्तेति किमिदं स्वातन्त्र्यम् ?
यदीच्छातः प्रवृत्तिः ।</p>
﻿<pb n="b131"/>
<p>जायते म्रियते कूलं पततीत्यकर्तृता प्राप्नोति । ततश्चासाधुता-
प्रसङ्गः शब्दस्य ।</p>
<p>अथ तद्वयापाराधीनं कारकान्तरं मन्यसे केयं तदधीनता यस्मिन्
सति यो निष्पद्यते तत् तदधीनं; प्राप्तं तर्हि सर्वकारकाणं कर्तृत्वमितरेत-
राधीनत्वात् । न केनचिद्विना कस्यचित् निष्पत्तिमुपलभामहे । यस्य
हि येन विना व्यापारनिष्पत्तिः न तेन तदपेक्षते; परस्परापेक्षश्च कारकग्रामः
तस्मान्न नियमः ।</p>
<p>धातूपात्तव्यापारः कर्तेति चेत् । न विद्मः कस्य धातूपात्त
इति सर्वेषां संबन्धितयाऽवगमात् । तथा च प्रयोगदर्शनं काष्ठानि
﻿<pb n="b132"/>
पचन्तीति । यस्य विवक्षित इति चेत; विवक्षायाः कारणं वक्‍तव्यम् । प्रयोग
इति चेत् ; प्रमाणं तर्हि शास्त्रं ; तस्मान्निर्मूलेयं शास्त्रनियमात्कर्तुरव-
च्छित्तिः । तत्प्रयोजको हेतुश्चेति प्रयोज्येनैव व्याख्यातम् । ये चाप्यर्थोपपदो-
पाधयः तेऽपि क्रियाविशेषेण वाऽर्थविशेषेण वा नियामकाः । तद्यथा
रुच्यर्थानां प्रीयमाण इति संप्रदाने । भीत्रार्थानां भयहेतुरित्यपादाने । अत्रापि
न विद्मः किमर्थमपेक्षते संप्रदाननियमाय उत रुच्यर्थोच्चारणमिति । किञ्चातः
﻿<pb n="b133"/>
यदि रुच्यर्थोच्चारणं देवदत्ताय मोदका दीयन्तामिति न प्राप्नोति । किमिति
रुच्यर्था हि ते रुचिनिमित्तत्वात् । ननु च रुच्यर्थो धात्वर्थः परिगृह्यते
किमसौ निर्विषय एव ? न निर्विषयः यद्यस्मै रोचते तद्विषयो रुच्यर्थः ।
अवगतस्तर्हि, मोदकाभिधानात् धातूच्चारणं निबन्धनमिति चेत् देवदत्ताय
मोदकाः किं रोचन्त इति प्रश्नोत्तरानुपपत्तिः । तदपेक्षयैव प्रयुक्‍तिरिति चेत्
न, प्रश्नोत्तरानुपपत्तेः ।</p>
﻿<pb n="b134"/>
<p>प्रश्ननिराकरणार्थमेतदुच्चारणं न चतुर्थीप्रयोगस्य साधुत्वाय । तथा
अपादानेऽपि भयहेतुत्वं भीतेः कारकमात्रस्यापादानतामापादयति, सर्वकार-
कव्यापाराधीनत्वाद्भीतेः । उपपदादिषु तु कारकतैव नास्ति । अनयैव
दिशा विभक्‍तिविधानमपि प्रत्युक्‍तम् । विषयनिरूपणपूर्वकत्वात् विभक्‍ति-
विधानस्य । एवं वाक्यार्थावगमपूर्वकस्य नियमस्य न वाक्यार्थौ-
पयिकत्वं तत्सिद्धेस्तदवगमात् । एवं कृत्प्रत्यया अपि व्याख्या-
ताः । तिङ्प्रत्यया अपि कालाद्‍युपाधयो न तद्वचनाः ।
अप्रतीतैश्च नियमनिरूपणमशक्यम् । केन चोक्‍तं कालादयो
﻿<pb n="b135"/>
नोच्यन्त इति ? उक्‍तं भगवता भाष्यकारेण भूते धात्वर्थ इति ।
न च धात्वर्थेनैव धात्वर्थनिरूपणं शक्यम् । तथा लिङादयोऽपि
विध्याद्यर्थानिरूपणात् ।</p>
<p>कथं पुनर्विध्यादेरनिरूपणं ? उपपदार्थवशत्वाद्भेदस्य । न
स्वतो भेदः शक्यतेऽवगन्तुम् । अभिन्नस्वार्थानां च नियमो दुर्वचः
अश्वगोण्यादीनामिव; तथा तद्धितसमासौ समर्थवचना[त] दुर्निरूपौ ।
किमिदं समर्थवचनादिति ? समर्थानां प्रथमाद्वा समर्थः पदविधिः इति
चानुशासनम् ।</p>
﻿<pb n="b136"/>
<p>एकार्थान्वयिता च सामर्थ्यम् । तल्लक्षणत्वार्थं च
समासविशेषाभिधानं तद्धितविशेषाभिधानं च । तेन च तौ लक्ष्येते इति
इतरेतराश्रयं तद्धितविशेषविधानम् । तथा असमर्थसमासोपसङ्खयानं समर्थाच्च
तद्धितानुत्पत्तिः न प्रयोगात् ऋते शक्यतेऽवगन्तुम् । ततश्चेत् कृतं शास्‍त्रेण ।
असमर्थानां तावत्समासो अश्राद्धभोजी दधिघटो गोरथ इति । समर्थाच्चानु-
त्पत्तिस्तद्धितस्य अङ्गुल्या खनति वृक्षमूलादागत इति । तस्मात् प्रयोग-
शरणं शीस्‍त्रं न प्रयोगनियमायालम् ।</p>
﻿<pb n="b137"/>
<p>तथा <quote>‘अर्थवदधातुरप्रत्ययः प्रातिपदिकम्’</quote> इत्यत्रापि किं कार्यमर्थ&mdash;
वत्त्वं उतौत्पत्तिकमिति वक्‍तव्यम् । को वा विशेषः ? यदि कार्यमर्थवत्त्वं
<quote>‘सिद्धे शब्दार्थसंबन्धे’</quote> इति न घटते । अथौत्पत्तिकं तत्कथनोपायत्वाच्छास्त्रस्य
न शास्‍त्रौपयिकत्वं सेत्स्यति । उपायत्वेनेदं शास्‍त्रं उपेयमूलं चेतीतरेत-
राश्रयम् । एवं च तन्निबन्धनं स्वरकार्यप्रत्ययविधानं च न सिद्धयति ।
अधातुरप्रत्यय इति चावयवातिरेकः ।</p>
﻿<pb n="b138"/>
<p>किमनेन निवर्त्यते ? धातोरर्थवत्त्वेपि प्रत्ययस्य च प्रातिपदिकसंज्ञा
मा भूत् इत्येवमर्थमुक्‍तम् । यदि प्रातिस्विकमर्थवत्त्वमाश्रित्य
अधातुरप्रत्यय इत्युक्‍तम् वाक्यस्य तर्हि प्रातिपदिकसंज्ञा प्राप्नोति ।
समासग्रहणं तन्निवृत्त्यर्थमिति चेत्; अधातुरप्रत्यय इत्यनर्थकम् ।
तस्यापि समासग्रहणान्निवृत्तिः । एकार्थत्वे सति निवर्तकं नार्थान्तरे
﻿<pb n="b139"/>
इति चेत्; तदयुक्‍तम्, समासस्याप्यर्थान्तराभ्युपगमात् वावचनानर्थक्येन ।
अथ अर्थवत्समुदायनिराकरणतया समासग्रहणम्; कृत्तद्धितग्रहणं तर्हि न
कर्तव्यम् । तत्रापि कृदन्तास्तद्धितान्ताश्चेति समुदाय एवेष्यते । तस्मात्
प्रयोगस्य तावदभ्युपायता दुर्घटा । दुघटेन चोपायेन दूरापेतमुपेयज्ञानम् ।
﻿<pb n="b140"/>
उक्‍तानुक्‍तदुरुक्तनिरूपणं च व्याख्यात्दृणां लक्षणे प्रयोगत एव
प्रतिपत्तव्यम् । छन्दसि विशेषाभिधानं च तदर्थाज्ञानान्नोपपद्यते ।
तत् ज्ञानपूर्वकमिति चेत्, अनर्थकं तर्हि; वेदार्थज्ञानाय हि अङ्गानि
प्रयुज्यन्ते । नाङ्गज्ञानाय वेदार्थः तस्य कार्यार्थत्वात् । अतः शब्दस्य
शासंन अनुशासनमेव । तथा च प्रातिशाख्यादीनां प्रणेतृभिः परस्पर-
विरुद्धार्थप्रदर्शनेन प्रकटीकृत एव शास्त्रादनियमः । यदपीदमपरं
﻿<pb n="b141"/>
अप्रयोगान्न भवति इति व्याख्यातृवचनं, तद्दर्शयति मूलापरिज्ञानं सूत्र-
प्रणेत्दृणाम् । अपरिज्ञातमूलस्य तस्य वचनान्मूलनियमो नियम
एव । आकृतिगणाभिधानं च शास्त्रतो नियमस्य मातृका । बहुलग्रहणं च
शास्त्रतोऽनियमस्य डिण्डिमः । एवमस्याः स्मृतेरनादित्वमभ्युपगच्छद्भिः
अभ्युपगतमज्ञत्वम् । तस्मादनिर्णीतनिमित्ताद्वेदार्थज्ञानमिति वदद्भिः
सन्मार्गानुसारी लोको व्यामोहितः । यद्वा श्रद्धाविजृभितमार्जवात् । तदिद-
मुक्‍तं <quote>‘प्रयोगोत्पत्त्यशास्त्रत्वात् शब्देषु न व्यवस्था स्यात्’</quote> इति ।
ननु चेयमनुपपत्तिः पाणिनीयस्योक्ता । अन्यस्मान्नियमं विद्मः ।
﻿<pb n="b142"/>
न । अन्यस्याप्ययमेवोपदेशोपायः । शब्दे प्रयत्ननिष्पत्तेरपराधस्य भागित्वं
आस्तां तावदुपदेशोपायः इदमेव तावद्विचार्यते किमादिमत्तयापि शब्दस्य
व्यवहारः सिद्धयति नेति । किमिति न सिद्धयति ? एवं न सिद्धयति ।
वृद्धव्यवहारपरंपरया शब्दार्थव्यवहारसिद्धिः अविच्छिन्ना च सेत्युक्‍तम् ।
अविच्छेदे च कः खल्ववसरोऽपभ्रंशस्य । यजि परं स्वव्यवहारसिद्धयर्थं कस्य

﻿<pb n="b143"/>
चित् संज्ञा परिभाषा वा कृता, तत्र च कर्तृस्मरणं यथाऽस्मिन्नेव
व्याकरणे । न च गाव्यादीनां घटादीनामिव संबन्धस्य कर्ता स्मर्यते ।
तस्मात आदिमत्ताया अवसर एव नास्ति । सत्यं यद्यवसरो न;
अस्ति त्वसौ, दृश्यते हि बालानामन्यशब्दोच्चारणेच्छायामपि शब्दान्तरो-
च्चारणम् । यथा कर्तेच्छायां कत्तेति विष्णुर्विण्णुरिति । सत्यम् ।
बालानां अन्यथोच्चारणमुपलभ्यते । तत्‍तु तद्वयवहारावधिकमेव । यत्पुनः
﻿<pb n="b144"/>
स्मर्यमाणप्रभवं तदप्यशक्‍तिजमित्यशक्‍तिजमेवाभिधानम् । अत्रोच्यते
&mdash;सत्यं यद्यसक्‍तिजदर्शनादशक्‍तिजत्वं गाव्यादेर्ब्रूमः । वयं तु
पुनः स्मृतित उपलभ्य स्मृतेर्मूलोसंभबमशक्‍तिजदर्शनेनोक्‍तवन्तः । ननु च
तदेवेदमुक्‍तं; न, तथोच्यमानमनुमानं भवति । तत्र च विरुद्धादेर-﻿<pb n="b145"/>
वसरः । अत्र पुनः स्मृतेर्मूलाभावो न शक्यते वक्‍तुं इत्येतावता अशक्‍ति-
जदर्शनम् । संभवमात्रनिरसनश्चाभावो नाशक्‍तिजदर्शनमपेक्षते । अतोऽभि-
युक्‍तस्मरणमन्यथेति न शक्यते वक्‍तुम् । एवं तर्हि स्मरणमेवेदं न
नियमायालं भवतीत्युक्‍तम्; नियमायालं भवति । कथं पुनर्न भवतीति
ज्ञातम् ? तत एव पूर्वोक्‍तव्यापकाव्यापकव्याख्यानात् तद्वयाख्यानं
कथंचित्समाहितं व्याख्यातृभिः । यथा समाहितं कथंचित् तथैव
परिगृह्यताम् । तदपि हि स्मरणमेव ।</p>
﻿<pb n="b146"/>
<p>एवं कृत्वा सदृशानां शब्दानामेकस्मिन्नर्थे शक्‍तिभेदो न
कल्पितः । दृश्यते हि अद्यत्वेप्येतच्छब्दस्य शब्दान्तरस्मरण-
व्यवहितमर्थावगमहेतुत्वम् यथा अद्रितुन्न[ङ्ग]मिति । अत एव
विभक्‍तिव्यत्ययं शब्दविदोऽभ्युपगच्छन्ति । अश्मकैरायात इत्युक्‍ते
अश्मकेभ्य इति प्रतिपद्यते । तस्मादनेनापि प्रकारेणाक्षेप्‍तुं न शक्यते
प्रामाण्यं चोदनायाः ।</p>
<p><q>प्रयोगचोदनाभावादर्थैकत्वम् ।</q> किं य एव
﻿<pb n="b147"/>
लौकिकाः शब्दाः त एव वैदिकाः, किं त एव चैषामर्थाः इत्यस्याः
चिन्तायाः प्रयोजनम् । ननु चाकृत्यधिकरणस्यायमुपोद्‍घातः । कथ-
मुपोद्‍घातः ? यदि त एव शब्दाः त एवार्थाः तदा व्यक्‍त्याभिधान-
मुखेन शक्यते प्रामाण्याक्षेपः कर्तुं; यदि त्वन्य एव शब्दा अर्थाश्चान्य&mdash;
त्वादेवाप्रामाण्यं किं व्यक्त्यभिधानमुखेनाप्रामाण्योपन्यासेन ।</p>
﻿<pb n="b148"/>
<p>अत इदमुक्‍तं&mdash;<q>इदं तावत्परीक्ष्यमिति ।</q> कथमन्यत्वाशङ्का;
व्यपदेशभेदात् ; लौकिकानां वैदिकानां चेत्यभियुक्‍ता व्यपदिशन्ति ।
कृतणत्वमग्निशब्दं पठन्ति । तथा देवासः त्ममेत्येवमादेश्च दर्शनात् । तथा
अर्थान्यत्वमपि वेदादेव प्रतिभाति । उत्ताना वै देवगवा वहन्ति, हिरण्य-
पर्णोः वनस्पतिः । घृतं मध्विति च । ननु चैवं वेदार्थावगमो नोपपद्यते
लौकिकशब्दार्थपूर्वकत्वाद्वेदार्थस्य । स एव माभूदित्याक्षिप्तम् ।</p>
﻿<pb n="b149"/>
<p>अप्रतिपादकस्तर्हि वेदः ? ओमित्युच्यते न प्रयोजनानुवर्ति
प्रमाणं भवितुमर्हति । एवं तर्हि प्रमाणादेव प्रयोजनमवगच्छामः ।
किं तत्प्रमाणं ? शब्दार्थयोरनन्यत्वावगतिः । भेदो हि स्वरूपतः कार्यतो
वा स्यात् स्वरूपं तावत् तदेव वर्णात्मकं गवादीनां ; कार्यमपि तदेव
सास्नादिमत्प्रतिपत्तिहेतुत्वम् । केनान्यत्वमवगच्छामः ? ननु च णत्वादिभिः,
﻿<pb n="b150"/>
वर्णान्यत्वं हि तत् न पदान्यत्वं, अर्थप्रतिपत्तिहेतुत्वं, तस्य
चैकत्वम् ।</p>
﻿<pb n="b151"/>
<p>ननु चार्थान्यत्वात् पदान्यत्वं; अर्थान्यत्वमेव ह्यसिद्धम् ।
उत्ताना वहन्तीत्यस्यार्थस्यासिद्धेः । न चायमर्थोऽर्थान्यत्वे
उत्तानशब्दात् प्रतिपत्‍तुं शक्यते । तस्मात् द्वयाभावात् सिद्ध-
मेकत्वम् । कथं तर्हि उत्ताना वै देवगवा वहन्तीति ? । उक्‍तं﻿<pb n="b152"/>
स्तुत्यर्थत्वेन प्रामाण्यं गुणवादेन व्यख्यातम् । कथं तर्हि
व्यपदेशः ? अनुशासनविषयान्यत्वासिद्धयर्थः । सापेक्षानपेक्षत्वेन
विषयभेदः सिद्धयति ।</p>
<p><q>प्रयोगचोदना ।</q> उक्तं तद्‍भूतानां क्रियार्थत्वेन समाम्नाय इति
तदिदानीं विचार्यते । किमिदं भूतानामिति न विद्मः किमाकृतौ भूतानां
उत व्यक्‍ताविति ।</p>
﻿<pb n="b153"/>
<p>ननु यद्यस्मात् प्रतीयते स तद्‍भूतः । उभयं चास्मात्
प्रतीयते । कथं तर्हि सामान्येन प्रत्ययात् व्यक्‍तौ च
क्रियासंभवादिति । किं चात्र नोपपद्यते ? इदं चात्र नोपपद्यते व्यक्‍तौ
च क्रियासंभवादिति । क्रियासंभवो हि व्यक्‍तौ तद्‍भूतत्वे हेतुरुक्‍तः ।
व्यक्‍तौ किमनेनावगमो निरस्तः ? ओमित्युच्यते; आकृताववगमा-
भिधानात् ।</p>
﻿<pb n="b154"/>
<p>अग्रन्थज्ञो हि देवानां प्रियः । काऽत्राग्रन्थज्ञता ?
इयमत्राग्रन्थज्ञता । क्रियार्थेन समाम्नाय इत्युक्‍तम् । कियार्थतया च
तद्‍भूतत्वं निरूपितम् । नाप्रतीतं कियार्थं भवतीति व्यक्‍तावेव
तद्‍भूतत्वम् । सामान्यावगतिस्तर्हि कथं, अस्तीत्येतावच्छक्यते वक्‍तुम् ।
न पुनः क्रियार्थतया तद्‍भूतत्वम् ।</p>
﻿<pb n="b155"/>
<p>ननु च सामान्यावगतौ सत्यां व्यक्त्यवगमो न प्राप्नोति । अहो
बतानुभवेप्यनवमर्शः ! कस्य सामान्यस्यावगमः ? सम्बन्धितया ह्यन-
वगम्यमानं सामान्यं सामान्यमिति नावगम्यते । सम्बन्ध्यन्तरसापेक्षा हि
सम्बन्धिनि बुद्धिर्भवति । विशेषतश्चात्र रूपरूपितया नावगम्यते । न
हि रूपिशून्या रूपबुद्धिरस्ति । यदि स्यात् रूपतैव न स्यात् । किमिति
﻿<pb n="b156"/>
तर्हि भेदेनोपन्यासः ? क्रियार्थेन रूपस्यानन्वयप्रदर्शनार्थम् । न
चानन्वितस्य शब्दार्थत्वं युक्‍तम् पञ्जरस्येव सिंहमानयेति पञ्जरस्था-
वगतौ । किमिति तर्ह्युपन्यासः ? अमुमेवार्थं प्रदर्शयितुम ।
किमर्थम् ? अनन्वितनिमित्ततया अप्रामाण्याभिधानं आकृति-
वादिनः । व्यक्‍तेश्चान्वयमिच्छन्ति व्रीहिन् प्रोक्षतीत्येवमादिषु ।
﻿<pb n="b157"/>
व्यक्‍तितद्‍भूतपक्षे वा किमनपेक्षत्वं सिद्धयति ? । शिद्धयतु मा वा
अपन्यायाश्रयणं तावज्जातिवादिनः । व्यक्तिपक्षे तु कार्यानुरूपा करणकल्पना
न्याय्या । ननु च कथमयं न्याय्यः पक्षः यस्मात् वृद्धव्यवहारपरंपरा
न व्युत्पत्तौ कारणतां प्रतिपत्तुं शक्‍नोति । कथं न शक्‍नोति ?
अन्वयव्यतिरेकाश्रयो हि वृद्धव्यवहारः । अन्वयव्यतिरेकौ च सामान्य-
निबन्धनौ । न च वृद्धव्यवहारादन्यद्वयुत्पत्तौ कारणमुपलभोमहे ।
कर्तुरस्मरणादित्युक्तम् ।</p>
﻿<pb n="b158"/>
<p>ननु चाकृतावपि तद्‍भूतत्वं निरस्तम् । आम्नायस्य क्रियार्थ-
त्वादिति । किं पुनरनयोर्बलीयः ? कार्यमिति ब्रूमः । तद्धि कल्पनाबीजं
कारणचक्रस्य, वृद्धव्यवहारादि सह तद्‍भूततया कारणं कार्यतश्चा-
सन्नतरं तद्भूतत्वमवगम्यते तदनुरूपा च व्युत्पत्तिः कल्पनीया । सा
चेन्न वृद्धव्यवहारपूर्विका संभवति कल्प्यतां वा समयः कृतकत्वं वा व्या-
मोहो वा । ननु च वृद्धव्यवहारादेवावगतिर्दृष्टा बालानां; न हि दृष्टेऽनुपपन्नं
नामेति । उपपन्ना तर्हि ! सत्यं जर्शनत उपपन्ना, निमित्ततस्तु नोपपद्यते ।</p>
﻿<pb n="b159"/>
न च समयः कृतकत्वं वोपलभ्यते । तस्मान्निमित्तकल्पना नयान्निरस्तेव
लक्ष्यते ।</p>
<p>यदि पुनः सामान्योपलक्षितं व्यक्तिद्रव्यमेव निमित्ततामापद्यते वाक्यार्थ-
प्रतिपत्तौ ततः को दोषः ? नैव काश्चित् न खलु कश्चिद्दोषः, उपलक्षणत्वे
तु प्रमाणं वक्‍तव्यम् । कार्यप्रतिपत्तिरैवात्र प्रमाणम् । न हि व्यक्‍ताव-
प्रतिपन्नायां कार्यप्रतिपत्तिर्घटते । न हि सामान्येनानुपलक्षितो व्यक्तिविशेषः
शक्यते प्रतिपादयितुमिति सर्वमुपपन्नम् । अतो व्यक्त्यभिधानं मन्यते
व्याडिरिति प्रदर्शितम् । अत एव सङ्खयादीनां विनियोज्योपादेयत्वमुपपन्नं
﻿<pb n="b160"/>
भवति । न ह्यनाश्रितो गुणान्वयभाग्भवति । अन्यत्वव्यपदेशश्च
न जातिपक्षे उपपद्यते । अतो व्यक्तिनिमित्ततैव च तद्‍भूततेति
द्रष्टव्यम् ।</p>
<p><q>आकृतिस्तु क्रियार्थत्वात् ।</q> अत्रोच्यते । सिद्धयत्यपि
कदाचिदर्य पक्षः कार्यावगतिरेव ह्यनैकान्तिकी, श्येनचितं
﻿<pb n="b161"/>
चिन्वीतेति नात्र व्यक्तिवचनता[तद्‍भूतता]शक्यते वक्‍तुम् । न ह्यत्र
व्यक्तिगतं कार्यं प्रतीयते । किमिति न प्रतीयते ? नायं वाक्यार्थः
श्येनैश्चितं श्येनचितमिति । कर्मण्यग्न्याख्यायामिति स्मरणात् ।
अभिधानस्मरणं च यथार्थमित्युक्तम् । अतः श्येनशब्दोऽयं चितौ वर्तते ।
तस्मात् द्रव्यान्तरसाध्यायां चितौ श्येनशब्दः उपमार्थे वृत्तः ।
﻿<pb n="b162"/>
न हि व्यक्तिसादृश्यमुपपादयितुं शक्यते । तस्मात् सामान्यान्वयो
दृश्यते न व्यक्‍तेः । अन्घयिनश्च पदार्था इत्युक्तम् । तस्मान्नोपलक्षण-
तयैव सामान्यस्यान्वयोऽवगम्यते । किन्तु कार्यतः ।</p>
﻿<pb n="b163"/>
किञ्चोपमानोपसर्जनार्थानामप्यन्वयित्वमस्ति । बाढमस्ति प्रतिपत्तौ,
न कार्ये । किं कार्यानन्वयिनोऽपि अन्वयिता भवति ? उक्‍तमर्थवादानां
मन्त्रपदानां च । आकृतेः तर्हि किमिति नेष्यते ? व्रीहीन् प्रोक्षतीति
कार्यप्रतिपत्तावनङ्गत्वात् ।</p>
﻿<pb n="b164"/>
<p>ननु चोपलक्षणत्वे नाङ्गं भवति; नोपलक्षणमङ्गं वासोव&mdash;
द्विशेषावगतौ । तस्मात्क्वचिद्वयक्‍तिरन्वयिनी क्वचित्सामान्यमिति न
विद्मः क तद्‍भूतत्वं न्याय्यमिति । तस्मादनवधृत[ति]निमित्तं पुनर-
प्रामाण्यं प्रसक्तम् । अत्रोच्यते&mdash;न तद्‍भूततया व्यक्‍तेरन्वयोऽवसी-
यते । यदि ह्यन्वयिनी व्यक्तिस्तदा व्यक्तिमात्रान्वयः एकस्या वा व्यक्‍तेः
﻿<pb n="b165"/>
न चोभयं प्रतीयते । अनुत्सृष्टसामान्यप्रत्ययो हि सर्वत्रान्वय उपलभ्यते ।
ननु चोपलक्षणतया सामान्यप्रत्ययोऽस्तीत्युक्तम् । तदेव तु नावगम्यते ।
उपलक्षणं हि नाम नात्माकारतयोपलक्ष्यमुपलक्षयति यथा यत्रायं काकः
अदो देवदत्तस्य गृगमिति, न काकाकारं गृहमवसीयते ।</p>
﻿<pb n="b166"/>
<p>यदपि चोक्‍तम् येन पञ्जरस्थः सिंहो दृष्टः तस्य सिंहावगमादेव
पञ्जरावगमः, तद्बलादाकृतेः व्यक्त्यवगमादेवावगम इति । तदप्ययुक्तम् ।
कुतः ? सिंहाकारादाकारान्तरतया पञ्जरमवगच्छन्ति, नैवं गामानयेत्याकारान्तर-
मवगम्यते । तस्मादप्रतीयमानाकारान्तरतया व्यक्तिरन्वेति इति दुश्शकं-
वक्‍तुम् । ननु च कार्यार्थत्वादन्वयस्य आकारमात्रस्य च तदनुपपत्तेः
व्यक्तिपुरस्सरैव सामान्यावगतिः निमित्तानुसारेण; सत्यं यथाह
﻿<pb n="b167"/>
पितृमान् । तथाप्याकारावगतिपर्यन्तैवान्वयावगतिः । अथाकारः पञ्जरस्थानीयः
कल्प्यः, ततो व्यक्तिमात्रान्वयः एकव्यक्त्यन्वयो वा स्यात् । भवतु का
नो बाधा । अनध्यवसायी शब्दः स्यात् । केन चोक्‍तं नेति ? अनध्य-
वसाये हि कथमाकृतेरनन्वयः शक्यते वक्‍तुम् । यथा गामानयेत्यश्वस्य,
﻿<pb n="b168"/>
न पुनरनध्यवसितान्वये, यथा अक्ताः शर्करा इति घृतस्य ।
तस्मादुपलक्षणपक्षस्तावदसम्बद्धः । अथेदमुच्येत स्वाभाविकी शब्दशक्तिः ।
कार्यतश्चान्वयः । व्यक्तिस्थं च कार्यम् । न च व्यक्तिमात्रं विशेषो
वाऽवसीयते । गोत्वसम्बद्ध मेव द्रव्यं प्रतीयते । प्रतिपन्नं तर्हि गोत्व-
सम्बद्धा व्यक्तयः प्रतीयन्त इति । मैवं वोचः । कार्यावसायी ह्यन्वयः न
पुनः प्रतिपत्तिमात्रपर्यवसायी । यथा दण्डिनमानयेति न दण्डस्यानयनम-
﻿<pb n="b169"/>
वसीयते विद्यते च प्रतीतिः एवं गवादेरपि । अविवेकज्ञो भवान् उक्‍तं
विवेकं न गृहीतवानसि । किमुक्‍तम् ? इदमुक्‍तम् । यत्राकारान्तर-
विवेकः तत्राकारान्तरमुपलक्षणम् । यथा दण्डीत्येव दण्डिविशेषावगतौ
नानयने दण्डस्यान्वयः । यत्र पुनः दण्डितयैवावगग्यते न विशेषतः
﻿<pb n="b170"/>
तत्र तथाभूतस्यैवान्वयः शक्यते वक्‍तुम् । विशेषावगतौ तु दण्डिशब्दो
न दण्डे वर्तते । अविशेषावगतौ वा किं दण्डिशब्दो दण्डे
वर्तते ? सत्यम् । न निमित्ततो वर्तते । अर्थान्तरसहितस्यैव
निमित्तत्वसिद्धेर्व्यवहारात् । न पुनः कार्यतो विवेकावगतिः । गवादीनां
पुनः निमित्तभेदानवगमात् सम्बन्धिषु निमित्ततया भेदो न घटते किं
पुनः कार्यतः । कथं तर्हि व्रीहीन् प्रोक्षतीति विशेषावगतिः
न चेन्निमित्ततो भेदः ? कार्यतो विशेषावगतिः कार्यं हि
﻿<pb n="b171"/>
प्रयोजने पर्यवस्यति तद्वति वा तद्वत्सु व्रीहिषु । कथं पुनः तद्वन्तो
व्रीहयः प्रतीयन्ते ? प्रकरणात् । तस्मान्न समोऽयमुपन्यासो दण्डिवदिति ।
अतोऽनन्विते सामान्ये कार्यस्यैवापर्यवसानं; न च सम्भवति पर्यवसानेऽ-
पर्यवसानं शक्यते वक्‍तुम् । ननु च कार्यविषयत्वादपर्यवसानमुक्तम् ।
सत्यमुक्‍तम् यद्यसम्भवः कार्यस्य । यथासम्भवं हि कार्यविषयत्वं न विकार-
वत्तयैव करणादीनामिव । ननु च तेषामपि स्वव्यापारे विकारो विद्यत
﻿<pb n="b172"/>
एव । गोत्वादेरपि तुल्यम् । तदपि हि व्यापारसिद्धौ व्यापृतमेव ।
ननु च न किञ्चित् प्राग्व्यापारं निर्वृत्त्युत्तरकालं च करणादीनामिव
विकारमुपलभामहे सामान्ये । न विकारिता व्यापारसिद्धौ हेतुः । किन्तु
सति तस्मिन् भावः । न च सामान्यावगमशून्या नियोगार्थनिर्वृत्तिरि-
त्युक्‍तम् । यथाप्रतीयमानस्यैवार्थस्य निर्वृत्तिः प्रतीयमानज्ञाना&mdash;
दुपपद्यते । तस्मादुपपन्नः सामान्यस्य कार्यान्वयः । अन्यत्वाभिधेयत्वं तु
﻿<pb n="b173"/>
उपादानतः सिद्धयति । तस्मांत् सामान्यपुरस्सरैवान्वयावगतिः । उद्देश्ये तु
कार्यत उपलक्षणत्वं नातद्‍भूततया । अतः सिद्धं यथावगम्यमानार्थभूतैः
तद्‍भूतैरिति । एतच्चोक्‍तमेव सामान्याकारेण शब्दात् प्रतीतिरिति ।
अत्राकृतिग्रहणमुपलक्षणतयोपन्यस्तम् । अनाकृतावपि नागृहीतविशेषणा
विशिष्टे बुद्धिरिति । <quote>“अथ व्यक्त्यन्तरेपि प्रयुज्यते न तर्हि व्यक्तिः पदार्थ”</quote><note n="(1)"> p. 162.</note>
﻿<pb n="b174"/>
इति कोऽभिप्रायः । अयमभिप्रायः । न ह्येकं धर्ममनाश्रित्य वस्त्वन्तरे
ज्ञातसम्बन्धस्य वस्त्वन्तरसंबन्धिता शक्यतेऽवगन्तुम् । न चासंबन्धिनः
प्रयोगः । प्रयुज्यते चेदाश्रितं तर्हि व्यतिरिक्तं किञ्चित् । व्यक्‍तेरसा-
धारणतैव रूपं सर्वसामान्यविशेषवियुक्ता हि व्यक्तिरिति दर्शितम् ।
﻿<pb n="b175"/>
<note n="(1)"> p. 162.</note><quote>“नैष दोषः”</quote> इति सर्वसामान्या त्वियं वियुक्तिरिति । एवं तर्हि
वियुक्तिर्वाच्यतयोक्‍ता न व्यक्‍तिः तदिदं सामान्यमेवापतितम् । <quote>“नेत्यु-
च्यते योऽर्थः सामान्यविशेषाणां चाश्रयः सा व्यक्तिरिति”</quote>। कस्येदमुत्तरं
दीयते ? । वियुक्तिमात्रं सामान्यमापादयतः । कथं पुनः तस्येदमुत्तरं ? न
किञ्चिदुपलक्षणत्वेन सामान्यंविशेषं वा गृह्णाति आश्रयमात्राभिधानं शब्दस्य ।
﻿<pb n="b176"/>
ननु चाश्रयमात्रतापि सामान्यं; नेत्युच्यते; सामान्यं हि आका&mdash;
रान्तरवतामेकरूपता । आश्रयो नाम न चाश्रयिभ्यः आकारान्तरम् ।
तस्मादनन्यत्वावगतेः प्रयोगः सिद्धयतीत्यभिप्रायः । यद्येवं प्रयोगे
तर्हि विरोधः । नह्यश्वव्यक्‍तौ गोशब्दप्रयोगो दृश्यते, प्राप्नोति च
युष्मत्कल्पनायाम् । ननु चादर्शनं भवतैवोक्तम् । एवं तर्हि प्रयोगदर्शनं
﻿<pb n="b177"/>
माश्रितम् । ओमित्युच्यते । कथं तर्ह्यद्यजातायां गवि प्रथम&mdash;
प्रयोगः सिध्यति ? दृश्यते च । किञ्च व्यक्‍तावेव प्रयोगः इति प्रतिज्ञान-
मात्रामिदं, यदि व्यक्तावेव प्रयोगः स्यात् व्यक्त्यन्तरनिरपेक्षाद्वयवहारा-
द्‏व्युत्पत्तिः स्यात् ततो व्यक्त्यन्तरे व्युत्पत्त्यन्तरं प्राप्नोति । तद्भेदे च इयं
वा गौः इयं वा गौःइत्युक्‍तं स्यात् । यथा अयं वा अक्षोऽ इति ।
न पुनः एकव्युत्पत्तिनिबन्धनं <quote>‘इयं गौः इयमपि गौः इयमपि’</quote> इति स्यात् ।
तस्मान्न व्यक्त्यभिधानपक्षः सम्भवति व्युत्पत्त्यन्तरानवगमात् ।
﻿<pb n="b178"/>
उभयं तर्हि भवतु गुणप्रधानभावस्तु कार्यतो निर्णेयः । तथा च प्रधानपक्षे
लौकिकं वैदिकं वेति सन्दिह्यते । उपादानपक्षे पुनः सामान्यमेव ।
तदिदमुक्तं उभयं भगवतः पाणिनेः इति । नायमपि पक्षः संभवति ।
कार्यतो ह्युपादानलक्षणत्वं न पुनः प्रतिपत्तितः । प्रतिपत्तिश्च सामान्य-
निबन्धना । कुतः ? अन्वयव्यातिरेकाभ्यां, व्रीहीन् प्रोक्षति
इति व्यक्‍तिनिष्ठेऽपि प्रयोगे सामान्याकारतयैव ह्यभिधानमभिधत्ते ।
﻿<pb n="b179"/>
व्यक्‍तितोऽवसीयत इति चेन्न । व्यक्त्यन्तरगतत्वेनानवगतेः । सामान्य-
निष्ठे पुनः प्रयोगे एकाकारतयैव द्रव्यमवसीयत इत्युक्‍तम् । तदि-
दमाह&mdash;<q>मानसादपचारादिति ।</q> तस्मान्नानध्यवसायः सामान्यप्रत्यया-
दध्यवसाय्येव शाब्दम् ।</p>
<trailer>इति बृहत्यां प्रथमाध्यायस्य
तृतीयः पादः</trailer>
﻿<pb n="b180"/>
<head>बृहती</head>
<head>प्रथमाध्यायस्य चतुर्थः पादः</head>
<p><q>उक्तं समाम्नायैदमर्थ्य तस्मात्यर्वं तदर्थं स्यात् ।</q> ननु चेदं
प्रमाणलक्षणं; वक्ष्यति च द्वितीयादौ&mdash;उक्‍तं प्रमाणलक्षणमिति;
किमिदमुपन्यस्तं किमुद्भिदादयो गुणविधयः आहोस्वित् कर्मनाम-
धेयानीति । किं वा प्रमाणलक्षणेऽयमुपन्यासो न घटते ? बाढम्, स्थिते
प्रामाण्येऽर्थविशेषावधारणचिन्तोपपद्यते । अप्रामाण्ये पनः अर्थाभावात्
﻿<pb n="b181"/> 
केयं विशेषचिन्ता । उक्‍तं समाम्नायैदमर्थ्यमिति च यत्
गुणविधानोपपत्तितया व्याख्यातं तदपि नोपपद्यते । न हि मन्त्रार्थ&mdash;
वादत्वासंभवो गुणविधित्वे हेतुः । किं तर्हि ? क्रियाप्राप्तिर्गुण-
विधानत्वे हेतुः । तथा च स्वयमुदितम्&mdash;अविहिते कर्मणि गुण-
विधानमनर्थकमिति । यदि च मन्त्रार्थवादत्वासम्भवो गुणविधित्वे हेतुः
स्वर्गकामो यजेतेत्यपि गुणविधिः स्यात् ।</p>﻿<pb n="b182"/> 
<p>यदप्‍युक्तम्&mdash;प्रकृतौ ज्योतिष्टोमे गुणविधानमर्थवद्भविप्‍यति
इति । तदप्‍ययुक्‍तं, तत्रापि गुणपदं श्रूयत एव ज्योतिष्टोमेनेति । अथ
तत्र विशिष्टविधानं भविष्‍यतीत्यभिप्रायः इह कस्मान्न भवतीति । अथै-
कस्मिन् सिद्धे कर्मणि इतरत्तत्रैव गुणविधानमिति, इह सिद्धे तद‍्गुणविधानं﻿<pb n="b183"/> 
किमिति न भवति । न च नियमे हेतुं पश्‍यामः । विशिष्टविधानं च
विशिष्टकर्मोत्पत्तौ प्रतीयते । न हि विशिष्ट उत्पन्ने कर्मणि गुणान्तर&mdash;
विधानं युक्तम्; <quote>“गुणश्चापूर्वसंयोगे वाक्‍ययोः समत्वात्”</quote> इति न्याया-
भिधानात् । तस्मान्न लक्षणान्तर्गतत्वं नापि न्यायाभिधानम् । अत्रोच्यते
&mdash;प्रमाणलक्षणमेवेदम् । ननु प्रमाणलक्षणेऽर्थविशेषावधारणचिन्ता
नोपपद्यत इत्युक्तम् । नैवेदमर्थविशेषावधारणमुपन्यस्तम् । किं तर्हि,
कर्मविधानमत्र सम्भवति उत गुणविधानमात्रमेवेति । गुणविधै च
संभवति न कर्मविधानं न्याय्‍यम् गुणपरत्वाद्वाक्‍यस्य रक्‍तपटवत् ।﻿<pb n="b184"/> 
तस्मात् कर्मविधानासम्भवात् अप्रामाण्‍यम् । गुणविधिपक्षे कथं ? लौकिक-
कर्माश्रयणात् । अवश्‍यं हि गुणविधिपरे वाक्‍ये लौकिकं कर्माश्रयणीयम् ।
वैदिके वा को दोषः ? न खलु कश्चित् । किन्तु असम्भवः वैदिकस्य ।
कथमसम्भवः ? सर्वत्रोपपदश्रुतेः । एवमपि किमित्यप्रामाण्यं, धात्वर्थेऽन्यतः
प्रवृत्तिर्मृग्‍या । अन्यतश्चेत् सापेक्षत्वप्रसङ्गः सापेक्षत्वाच्चाप्रामाण्‍यं प्रसक्‍तम् ।
यदि पुनः स्त्र्युपगमादिष्‍विव नियमविधानान्निरपेक्षत्वं तदा कथमप्रामाण्यं
स्यात् ? स्यादेतदेवं यदि सर्वत्र पुरुषार्था एव विधयः स्युः । कर्मार्था अपि﻿<pb n="b185"/>
वैदिके वा[को] दोषः ? न खलु कश्चित् । किन्तु असंभवः वैदिकस्य ।
कथमसम्भवः ? सर्वत्रोपपदश्रुतेः । एवमपि किमित्यप्रामाण्‍यं ? धात्वर्था-
न्यतः प्रवृत्तिर्मृग्‍या, अन्यतश्चेत् सापेक्षत्वप्रसङ्गः । सापेक्षत्वाच्चाप्रामाण्‍यं
प्रसक्तम् । यदि पुनरभ्युपगमादिष्विव नियमविधानान्निरपेक्षत्वं कथम&mdash;
प्रामाण्‍यं स्यात् । स्यादेतदेवं यदि सर्वत्र पुरुषार्था एव विधयः स्युः
कर्मार्था अपि तु केचित् विधयः प्रतीयन्ते । न तत्र नियमः सम्भवति ।
किं च स्वर्गकामो यजेत इति किं नियम्यते ? ननु च कर्ता, यथैतत्कर्तृ-
विशेषणं न घटते तथा प्रदर्शितमेकादशे । फलस्य त्वविधेयत्वादेव
नियमासम्भवः । फले कर्म नियम्यत इति चेत्; उक्‍तम-
विधेयत्वं कर्मणां पदार्थान्तरपरत्वाद्वाक्‍याना, तस्मात्प्रमाणान्तरं मृग्‍यं
अन्धप्रतिभा वेति प्रतिपत्तव्यम् । गुणवत्‍कर्मविधानं किमिति
न दण्‍डिनमानयेति । अनवगमात् । न ह्यत्र तृतीयादि-
भिर्मत्‍वर्थः भवति यथा प्रतिपाद्यते । मत्‍वन्तानामेव हि सोऽर्थः ।﻿<pb n="b186"/>
 लक्षणया परिगृह्यत इति चेत् । प्राप्तं तर्हि सापेक्षत्वन् । न श्रुतितो हि
लक्षणा शक्‍याऽवगन्तुम् । तस्मात् प्रमाणान्तरमेयता ।</p>
<p>यदुक्‍तं&mdash;उक्‍तं समाम्नायैदमर्थ्यं तस्मात् सर्वं तदर्थं स्यात्
इति न गुणविधौ हेतुरिति । भवति हि नामनिराकरणतया हेतुः । कथं
पुनरनेन नाम निराकियते । ऐदमर्थ्यासम्भवात । कथमैदमर्थ्यं
न संभवति ? नियोगार्थतया विध्‍युद्देशमन्त्रार्थवादानामर्थत्तोक्ता ।
तच्चैतत् अविधेयत्वान्नाम्नो न संभवतीति । ननु अविधेयानां
हि श्रुत्‍या वाऽर्थवत्तोक्ता । तच्च द्वयमस्य न संभवति । तस्मात्﻿<pb n="b187"/> 
विधेयत्‍वम् । विधेयश्चेद्‍गुणः । तस्माद्‍गुणविधिः । कथं पुनः <quote>‘सोमेन
यजेत’</quote> इति विध्‍युद्देश उदाहरणं ?। कथं वा न संभवति ? तत्रापि 
यागस्याविधानात् । माभूद्यागस्य विधानं गुणस्तावद्विधीयते ।</p>
<p>ननु च गुविधिरपि नैव संभवति नामतया प्रसिद्धेः । वृद्धव्यवहारे
हि प्रसिद्धिः प्रसिद्धिरित्‍युच्यते । ननु याज्ञिकव्यवहारोऽपि वृद्धव्यवहार एव ।
न, लौकिकव्यवहारपूर्वकत्वात् याज्ञिकव्यवहारस्य न च लोके नामतया
प्रसिद्धिरुद्भिदः अर्थान्तराभिधानतया प्रसिद्धेः । तस्माद्‍गुणविधिः ।</p>
﻿<pb n="b188"/> 
<p><q>एवमपि प्रकृतौ ज्‍योतिष्टोमे गुणविधानमर्थवद्भविष्‍यतीति ।</q>
अयुक्‍तमेवेदं भाष्‍यं प्रतिभाति । किमिति ? ज्‍योतिष्टोमेपि ज्‍योतिष्टोमपदं
विधायकमेव । तत्रापि यज्‍यर्थो मृग्‍यः । केन वोक्‍तं नेति ?
यद्येवं तत्र विधानं नोपपद्यते गुणविधिप्रकृतिता तत्र लक्षिता ।
एतदुक्‍तं भवति&mdash;सोमेन यजेतेति गुणं विदधता प्रतिपन्नाऽ&mdash;
न्यतो यागसिद्धिः । प्रतिपन्ना चेत् तत्रैवेदमप्‍युपपन्नं भविष्यति ।﻿<pb n="b189"/>
तस्माज्ज्योतिष्टोमशब्दोऽभ्युपगतप्रकृत्‍युपलक्षणार्थः विशिष्टविधानासंभव-
श्चोक्तः । नामधेयपक्षे पुनः नियोगार्थता न संभवति यजिनोपात्तत्वाद्विधेयस्य
समर्पितविधेया नामता च न विधेरुपकरोति विध्‍यर्थौपयिकतया च
प्रामाण्‍यम् । अतस्त्वदीयेपि पक्षे प्रामाण्‍यं प्रमाणान्तरमृग्‍यमेव ।
अस्‍मदीये पुनः पक्षे पदार्थोऽपि तावद्‍्वृद्धव्यवहारप्रसिद्धः ।</p>
<p><q>अपि वा नामधेयम् ।</q> अत्राभिधीयते&mdash;गुणपरमेतद्वाक्‍यमिति
यदुक्‍तं सत्‍यमेतत् विनियोगे तु तत् । न च विनियोगापेक्षा कर्तव्या ।﻿<pb n="b190"/>
किं तर्हि ? भावापेक्षा भावश्चायं यजेतेति । तस्मात्तद्विषयो नियोगः । न चैवं
विशेषविषयो नियोगः प्रमाणान्तरसिद्धोऽस्ति । <quote>“ज्‍योतिष्टोमात्‍कर्मान्तरं”</quote>
इति । एतदुक्‍तं भवति&mdash;सिद्धं लौकिकाद्वौदिकं कर्मान्तरमिति । दर्शयिष्यति
च <quote>‘तेभ्यः क्रिया प्रतीयेत’</quote> इति । कथं तर्हि गुणार्थेन पुनः श्रुतिरिति ?
कर्तव्यताप्राप्‍त्यभिप्रायं च तत् न विनियोगाभिप्रायम् । किं वा न
यथाविनियोगं नियोगः । एषा तावत्प्रक्रिया सूत्रकारस्य भावार्थाः कर्म-﻿<pb n="b191"/>
शब्दाः तेभ्‍यः क्रिया प्रतीयेतेति पठतः । किमिदं यथा
विनियोगं नियोगप्रत्यर्थीभूतं सूत्रं, ? बाढम् । अन्यथा हि रक्‍पटन्यायेन
श्‍येनादिविधानं प्राप्नोति । निराकृतं चैतत् अभावार्थतया । किं पुनरस्याः
प्रक्रियाया मूलम् ? अवगतिरिति ब्रूमः ।</p>
<p>ननु विनियोगेऽप्‍यवगतिरेव। केन चोक्‍तं नेति ? किन्‍तु कर्तव्‍यता
भावविषया अवगम्यत इत्युक्‍तमस्माभिः कार्यस्वभावत्वाद्भावस्य । विनियो-
गावगमः इदानीं किमर्थः ? भावार्थ इति ब्रूमः । कथं तर्हि गुणपरतोच्यते ?﻿<pb n="b192"/>
प्राप्तौ सत्‍यां भावस्य । ननु चोपपदश्रवणे सति केवलस्य भावस्य
विषयतैव नावगम्यते यथा रक्तः पटो भवतीति । न केवलं
पटभवनमेवावसीयत इति प्रदर्शितम् । केन चोक्‍तं केवलो भावो
विषयतामापद्यत इति । स तु विषयोनियोगस्येत्युक्तम् । न चासौ
पदान्तरसंबन्धं निरुणद्धि रक्‍तपटवद्विशिष्ट एवावसीयते । कथं पुन-﻿<pb n="b193"/>
रुद्भिदादयो गुणाः सन्तो विशेषणतां प्रतिपद्यन्ते । किं गुणतयैव विशेषण-
विशेष्‍यभावः ? नाम्नोपि हि दृश्यते डित्‍थोऽयं ब्राह्मणः डबित्‍थोऽयं क्षत्रिय
इति । कथं पुनरत्र नामत्वम् ? सामानाधिकरण्‍यावगतेः । कथं पुनः
सामानाधिकरण्‍यमवसीयते ? तृतीयानिर्देशात् । अस्ति हि यागे
तृतीयार्थः स तस्यानेन सिद्धयतीति कथितः । तृतीया चोद्भिदादिषु
श्रूयते । तस्मादुद्भिदा यागेनेत्‍यवगम्यते ।</p>
<p>तदिदमयुक्तम्&mdash;न ह्येकविभक्‍तिनिबन्धनं सामानाधिकरण्‍यं;
किं तर्हि ? एकार्थावगतिनिबन्धनम् यद्येकविभक्‍तिनिबन्धनं
﻿<pb n="b194"/>
स्यात् अरुणयैकहायन्येति द्रव्यगुणयोः क्रियासंबन्धो न स्यात् परस्परसंब-
न्धनिष्ठतैव स्यात् नीलोत्पलवत् । अत एव गौरश्वः पुरुषो हस्तीति
न सामानाधिकरण्‍यमेकविभक्तित्वेपि प्रतीयते । एकार्थतया चायं देवदत्त
इति प्रतीयते । तस्मान्न विभक्‍तिः कारणं सामानाधिकरण्‍यस्य ।</p>
<p>अत्रोच्यते&mdash;उक्तं भावार्थत्वात् यज्यर्थे कर्तव्यता न पुनर्नामार्थे ।
अवगम्यते च संबन्धः । यदि गुणनिमित्तकः परिगृह्यते तदा
लुप्तमतुप्‏प्रत्ययनिर्देशः कल्‍पनीयः । अथ तु नामधेयं तदा﻿<pb n="b195"/>
अकल्‍पितशब्दान्तरनिमित्तकः संबन्धो भवति । उपपद्यते चासौ समान-
विभक्तियोगात् । यत्त्वरुणयेति प्रदर्शितं तत्र भावसंबन्धिता द्वयोः ।
इह त्वर्थान्तराश्रवणात् कस्य सम्बन्धिनां तृतीया कथयति अन्यदतो भावव-
चनात् । तस्मान्निर्देशमात्रफलैवेयं तृतीया । ननु च निर्देशमात्रे
प्रथमया भवितव्यम् । प्रातिपदिकार्थाव्यतिरेकानुशासनं तत्; न
पदार्थाव्यतिरेकस्य । तथा च डित्‍थेन ब्राह्मणेन भुक्‍तमिति निदर्शितम् ।</p>
<p>ननु चैकार्थावगतेरभावात् किं विभक्तिः करिष्यति ।﻿<pb n="b196"/>
मतुब्‍लोप एवात्र वरम् । द्वयोर्वा नियोगार्थता । द्वयोस्तावत् नियोगार्थत्वं
नास्ति कार्यविषयत्वान्नियोगस्येत्युक्तम् । न च कार्याभिधायि नामेत्युक्तम् ।
भवत्ववयवयोगात् कार्याभिधायिता नाम्नः, सत्यं, भवत्यर्व्यतिरिक्‍तपक्षे ।
पदार्थान्तरतया तु संबन्धात् कः सिद्धार्थतामपहरति । सिद्धार्थश्चानियोग-
विषय इत्युक्‍तम् । तस्मादवयवयोगानुगतेः सिद्धमव्यतिरिक्तार्थत्वं
नाम्नः । अव्यतिरिक्तत्वाच्च परिहृतो विध्यसंस्पर्शः ।</p>﻿<pb n="b197"/>
<p>ननु च यावदेवोक्‍तं यजेतेति तावदुद्भिदा यजेतेति स्यात् ।
स्यादयं दोषः यदि प्रयोजनानुवर्ति प्रमाणं; प्रमाणानुवर्ति तु
प्रयोजनम् । दृश्यते च वाक्‍यान्तरार्थोपयिकत्वं नाम्नाम् । तस्मा&mdash;
त्सिद्धमनपेक्षत्वं चोदनायाः ।</p>
<p><q>यस्मिन् गुणोपदेशः प्रधानतोऽभिसंबन्धः ।</q> उक्‍तं नामधेय-
मपि गुणफलसंबन्धेनार्थवद्भविष्‍यतीति । तदयुक्‍तं मन्वानस्य विषय&mdash;
विशेषे क्वचिद‍्‏युक्‍तता प्रतिपाद्यते ।</p>﻿<pb n="b198"/>
<p>यथा तावदयुक्‍तं तथोच्यते&mdash;गुणोपबन्धार्थं तावत् पञ्च-
दशान्याज्यानीति । फलोपबन्धार्थं चित्रया यजेत पशुकाम इति ।</p>
<p>तत्र पूर्वपक्षवादिनोऽभिप्रायः&mdash;युक्‍तं तावत् उद्भिदा येजेतेत्येव&mdash;
मादीनां नामधेयत्वं यज्यर्थसामानाधिकरण्यात् । तथा आज्‍यादीनाम-
प्याज्यैः स्तुवत इति स्तुत्यर्थसामानाधिकरण्यात् । यत्र पुनः भावार्थ-
सामानाधिकरण्यं न प्रतीयते पञ्चदशान्याज्यानीति तत्र नामावगतिर्नास्ति﻿<pb n="b199"/>
अनुगतार्थत्वेपि सामानाधिकरण्यं न प्रतीयते पञ्चदशान्याज्यानीति तत्र
नामावगतिर्नास्ति । अनुगतार्थत्वेपि सामानाधिकरण्यान्नामता उक्‍ता । न
तदिहास्ति । तस्मान्न गुणोपबन्धेन नाम्नः शक्‍यतेऽर्थवत्ता वक्‍तुम् ।
युक्‍तं तावत् गुणोपबन्धे । फलोपबन्धे पुनः सामानाधिकरण्यसंभवात्
किमिति नार्थवत्ता चित्रया यजेत पशुकाम इति ।</p>
<p>उच्यते&mdash;नार्थवत्ता यजेत पशुकाम इत्येव सिद्धेः । तत्र हि
सन्निधानादेव यागविशेषो लभ्यते न नामतः । मा भूद्विशेषः नामता तावन्ना﻿<pb n="b200"/>
निराकर्तं शक्‍यते । केन चोक्‍तं नामत्वं निराक्रियत इति । प्रयोजनं नास्ती-
त्येतावताऽऽक्षेपः । कथं पुनः गुणविधानं चित्रया यजेत पशुकाम इति ।
एवं गुणविधानं-अत्र निर्ज्ञातो यागविशेषः फलाय चोद्यते निर्ज्ञाते हि
विशेषे पदान्तरावगतिः न विशेषायोपपद्यते । कुतः । निर्ज्ञातत्वादेव । यत्र
हि विधेयोऽर्थः स्ववाक्‍यान्वितपदावगम्य एव भवति तत्र तत एव विशेषा-﻿<pb n="201"/>
वगमः वाक्यान्तरनिर्ज्ञातस्तु नात्मपरिज्ञानाय स्ववाक्ये पदान्वयमपेक्षते ।
अनपेक्षितस्य सामानाधिकरण्यमशाब्दम् । तस्माच्चित्रापदं विधेयतयाऽव-
गन्तव्यम् । यत्र तर्हि उपपदादेव विशेषावगतिः विहितस्याप्रकृतत्वात्
भवतु तत्र प्रयोजनम् । इह तावदेकान्ततो नास्तीत्युदाहृतम् । अप्रकृतेपि
च नैव नामधेयतयोपकरोति । अप्रकृते हि कर्मान्तर(मेव ।)तैव ।
तत्र च पदद्वयार्थविधानं प्रदर्शितम् । अग्निहोत्रं जुहोति इति
कुण्डपायिनामयने । तस्मान्नोत्पन्नस्योत्पद्यमानस्य वा फलोपबन्धे-
नाऽर्थवत्ता । तस्माच्चित्रयेति यत्रोपपद्यते तत्र विधिः कल्पनीयः﻿<pb n="202"/>
यजेत पशुकाम इत्येनानाकाङ्कितत्वात् । तस्मात् गुणफलोपबन्धेनार्थ-
वदित्ययुक्तम् ।</p>
<p>अत्रोच्यते । नैतदयुक्तम्—यत्रापरो गुणश्चोद्यते तत्र पूर्वप्रति-
पन्नकर्मनामधेयतैव प्रतीयते । न ह्यकर्मणि गुणो विधातुं शक्यते आश्रि-
तत्वात्प्रयोगस्येति न्यायाभिधानात् । सामानाधिकरण्याच्च स्थिते नामधेयत्वे
शक्नोत्येव नामिनं प्रतिपादयितुम् । तस्मादुपपन्नं गुणोपबन्धेनार्थवादिति ।
युक्तमाज्यादिषु; चित्रयेति तु कथं ? तत्र हि प्रकृतत्वादेव विशेषावग-﻿<pb n="203"/>
मान्नार्थवत्ता शक्यते वक्तुम् । बाढं, शक्यते तत्रापि यदि न नाम
स्यात् नोत्पन्नस्य फले विधानमुपपद्यते गुणश्रुतेः व्याघातात्; फलार्थमिदं
न गुणार्थमिति विशेषानवगमात् । अनवगमे चानध्यवसायः । अनध्य-
वसायाच्चाप्रामाण्यम् । तन्नामतया परिहृतमिति फलोपबन्धेनार्थवदिति
युक्तम् । <quote>न चामी यौगिका</quote> इति यौगिकत्वनिराकरणं क्वोप—
युज्यते ? । अयमभिप्रायः—यौगिकत्वे हि प्रकृतयागाभिधानसिद्धिः
स्यात्; यथा पाचकाय वेतनं देहीति सामानाधिकरण्याभावेपि
प्रकृतपाचकाभिधानसिद्धिः । तस्मान्न चामी यौगिका इत्युक्तम् ।
जात्यभिधाने त्वत्र विधेयतैव । व्यक्त्याभिधानं हि विशेषा﻿<pb n="204"/>
पेक्षं भवति । न चायौगिको व्यक्त्यभिधायी भवति । एवं चित्रयेति गुण-
मात्राभिधानात् जात्यभिधायिभिस्तुल्यता । <quote>चित्रया यजेतेति च यागानुवादो
निर्ज्ञातत्वान्न यागविधिः</quote> इत्यनेन किं प्रदर्शितम् ? अनाकाङ्क्षितत्वं चित्रा-
पदस्य अनाकाङ्क्षितत्वे च सामानाधिकरण्याभावः, तदभावान्न नामतेति ।
तस्मात् फलविधौ न नामतयोपकारिताऽवगम्यत इति । <quote>गुणफलकल्पनायां
यजतेरविवक्षा</quote> इति किमनेनाशङ्कितम् ? यतो गुणफलसम्बन्धेपि नैव
नाम्नोऽर्थवत्तास्ति । प्रत्युत राद्धान्तिनैतन्निराकरणीयं नाम्नोऽर्थवत्तां वदता ।
तस्मादसम्बद्धमेवेदं भाष्यखण्डलकं मनसि विपरिवर्तते । अत्रोच्यते ।﻿<pb n="205"/>
<p>गुणफलकल्पनायां न नाम शक्यते निवर्तयितुम् । कुतः ?
यस्माद्यजतेरविवक्षा । अविवक्षायां चानाश्रितो गुणो न शक्यते फलाय
विधातुं च । अन्यतः प्रवृत्तिर्हि कर्मणो गुणफलसम्बन्धस्य निमित्तम् ।
न च षशुकामविधानादृते यज्यर्थस्य प्रवर्तकमस्ति । तस्मात्
पशुकामसम्बन्धापरित्यागे चित्रापदस्य नामतैवावशिष्यते । तस्मा-
दुभयेनानाकाङ्क्षितत्वात् क्वचिद्गुणानुरूपो गुणविधिः प्रतिपत्तव्यः ।﻿<pb n="206"/>
गुणविधिकल्पनायपि न लक्षणेति<note n="(1)">P. <dn>199</dn></note> ।</q> लक्षणाश्रयणे हि प्रमा-
णान्तरप्रमेया दोष उक्तः । असावप्यत्र समानाधिकरणसम्बन्धा-
भावान्नास्तीति सिद्धो गुणविधिः । अतः सिद्धं गुणफलोपबन्धे-
नार्थवन्नामेति । उच्यते । नात्र गुणविधिः सम्भवति, नामार्थविधाने
हि सिद्धस्यार्थस्य क्रियानुप्रवेशितया विधानं न पुनः स्वार्थस्य कार्यतया
ततः किम् ? इदं ततो भवति । यत्रायं गुणः सिद्धः सन् 
कर्मौपयिकतां प्रतिपद्यते तत्र विधातव्यम् । अतः पशावस्य विधानं
तत्र च विधीयमाने अस्यापरो गुणो विधातव्यः स्त्रीत्वं; यदि पुनः﻿<pb n="207"/>
सारस्वत्यां विधानं तत्रापि पशुकामसम्बन्धोऽवगम्यमानः त्यक्तव्यो
भविष्यति । अग्नीषोमीयगुणप्राप्तिश्च सारस्वत्यां बाधनीया भवति ।
अतः सर्वप्राणिद्रव्यकाणां यागानां प्रकृतिभूतेऽग्नीषोमीये विधानमस्य
स्ववाक्यान्वयनिरस्तस्य । तत्र च द्वयमिदमप्राप्तं पुनर्विधातव्यं भवति ।
तस्मान्न गुणविधिः संभवति । अतः प्रतीयमानान्वयनिमित्तताऽस्य
कल्पयितुं न्याय्या । सा चात्र नाम्नो न संभवतीत्युक्तम् । तस्मात्
सिद्धं नामधेयत्वम् । फलोपबन्धेनार्थवदित्येतदपि प्रदर्शितम् । तथा
पञ्चदशान्याज्यानीति गुणविधिपक्षे गुणद्वयविधानं; तच्च न संभवति ।
अत एकमत्र लक्षणतया ग्रहीतव्यम् । तच्च कर्मणः तस्माद्वाक्यान्तरे﻿<pb n="208"/>
निर्ज्ञातस्य कर्मणो वाचकस्याज्यशब्दस्यैव लक्षणत्वमुपपद्यते । एवं परंपरा-
संबन्धावगतिर्न परित्यक्ता भवति । पञ्चदशान्याज्यानीति । यदप्युक्तं
गुणविधिपक्षे नात्र लक्षणेति । तदप्ययुक्तम् । कस्मात् ? आज्यानि
भवन्ति इति यत्र आज्यानि विधीयन्ते स भवतिना वक्तव्यः । अतोऽत्रा
प्याज्यवन्ति भवन्तीति सैव लक्षणा ।</p>
<p>यत्त्वप्रसिद्धं कर्मणो नामधेयत्वमुक्त तत कर्मणो लक्षणत्वात् सिद्ध-
मिति, प्रवृत्तिनिमित्तस्य च सर्वत्र विद्यमानत्वात् <quote>यदाजिमीयु</quote> इत्येव—
मादेः । अथ कस्मात् न पञ्चदशसङ्ख्याविशिष्टान्याज्यानि स्तोत्रेषु विधीयन्त﻿<pb n="209"/>
इति किमनेनानिराकृतमुपन्यस्तम् ? पदद्वयार्थोऽन्यत्र विधीयते । किमेवं
भविष्यति ? अनावृत्तिर्वाक्यस्येत्यभिप्रायः । सिद्ध्यत्येवं यदि
प्राग्विधानादनयोः संबन्धः सिद्धः स्यात् अग्नये पावकायेतिवत् ।﻿<pb n="210"/>
न त्वसावस्ति । तस्माद्विध्युद्देशनिमित्त एवानयोः संबन्ध इति न
पदद्वयार्थस्य विधेयता संभवति ।</p>
<p>अथ कस्मादग्निप्रजापत्योरिवासंबन्धयोरपि विधानं न
संभवति ? परस्परसम्बन्धावगमात् । स च प्रमाणान्तरसिद्धो नास्तीति
विध्युद्देशनिमित्तक एव ग्रहीतव्यः । तस्मात् सिद्धमिदमपि
नामधेयमि[दमपीति]ति ।</p>﻿<pb n="211"/>
<p><q>तत्प्रख्यं चान्यशास्त्रम् ।</q> केन पुनर्विशेषेणात्र गुणविध्या-
शङ्का मत्वर्थलक्षणाभावात् गुणविधानेनापि सामानाधिकरण्योपपप्तिः । तथा
च दर्शितं अग्नये होत्रमस्मिन्निति समासोऽयं होमवचनः । उपसर्जनार्थ-
विधानेनापि गुणविधिर्भवत्येव यथा हिरण्यस्त्रज ऋत्विजो भवन्ति' इति ।
युक्तं तावत् अग्निहोत्रं जुहोतीति । आघारमाघारयतीति तु﻿<pb n="212"/>
कथं ? नैवात्र सामानाधिकरण्येन प्रयोजनं, कर्मवचनतैवात्र न प्रतीयत
इति गुणविधिः यत्राघार्यं द्रव्यं तत्रैवेदमाघारणं विधीयते ।</p>
<p>ननु चाघार्यद्रव्यको यागः आहवनीयसाध्यत्वात् प्राप्ताघारक एव
किमाघारविधानेन; होमाघारादाघारान्तरमिदं द्रव्यसंस्कारार्थमित्यभिप्रायः
कर्मसाधनमाघारे शब्दं मन्वानस्य । अत एवोपांशुयाज इति
प्रदर्शितम् । तस्मादकर्मवचनतयैवास्मिन् उदाहरणे पूर्वपक्षः ।
अग्निहोत्रे तु कर्मवचनत्वेपि गुणविधिरविरुद्ध इत्युक्तम् ।</p>﻿<pb n="213"/>
<p>अत्रोच्यते—नात्र गुणविधिः संभवति । कुतः ? प्राप्तत्वात्
गुणानां, ये गुणा विधेयत्वेनोपन्यस्ताः ते अन्यत एव प्राप्ताः । अग्निस्तावत्
यदग्नये च प्रजापतये चेत्यस्मात् । आघारणमपि <quote>सन्ततमाघारयति</quote>
<quote>ऋजुमाघारयति</quote> इत्येवमादिभ्यः ।</p>﻿<pb n="214"/>
किमिदमसम्बद्धमुच्यते ? किमिदमसंबद्धं ? दर्विहोमे गुणविधिरुक्तः ।
न च दर्विहोम एवैतद्विधानं यदग्नये च प्रजापतये चेति । तथो—
पांशुयाजे आघारणमित्युक्तम् । न च सन्ततादयः उपां-﻿<pb n="215"/>
शुयाजे गुणविधयः तदिदं वियत्पदमिव प्रतिभाति ।</p>
<p>अत्र वदामः । गुणविधिपक्षे दर्विहोम एवैतद्विधानं उपांशुयाजे
च गतम् । न तर्हि तत्प्रख्यता राद्धान्तहेतुः । बाढं राद्धान्तहेतुः
कथं ? तत्प्रख्यतापि हि दर्विहोम एव विषयान्तरापेक्षित्वात् ।﻿<pb n="216"/>
'अग्निहोत्र जुहोति' इतिवत् । एवं सन्ततमाघारयतीत्युपांशुयाज एव
प्रयोजनवद्द्रव्यापेक्षित्वात् आघारमाघारयतीतिवत् । नामतापि हि तर्हि
तेषामेवोपांशुयाजस्य च । अप्राप्तिज्ञो देवानां प्रियः । अन्यतो गुणविधान-
सिद्धेः । नाम्नश्चाविधेयत्वात् अग्निहोत्रं जुहोतीत्याख्यातार्थविधानात् ।
किमन्यदस्माद्वाक्यात् प्रतीयते विहिते चाख्यातार्थे यदग्नये च
प्रजापतयेचेत्येतद्विषयमेव प्रकरणात् । अतः सिद्धमस्यैवेदं नामेति । एव-
माघारयतीत्यापि निषिद्धे गुणविधाने किमन्यदाख्यातार्थाद्विधातुम् । स च﻿<pb n="217"/>
द्रव्यदेवतोपसंबन्धाद्धरतिवद्यजतिः । अतः सन्ततादयोऽपि तन्नैव ।
तस्मादिदमपि तस्यैव नामेति स्थितं सन्ततमाघारं निर्वर्तयतीत्यर्थः । कथं
पुनरत्र न वाक्यभेदः, यदग्नये च प्रजापतये चेत्यनेकगुणविधानात् ।
नैककारकविशेषणविधाने अनेकगुणविधानाख्यो वाक्यभेदः । संबन्ध्य-
न्तरविधानं हि अनेकगुणतोच्यते न द्रव्यान्तरविधानम् ।</p>﻿<pb n="218"/>
<p><q>तद्व्यपदेशं च ।</q> इह रूढिशब्दा उदाहरणं श्येनाज्यपृष्ठादयः ।
कः पुनरत्रोद्भिदधिकरणेन विशेषः ? अयमसौ; प्रवृत्ति-
निमित्तानुरोधी योगः, रूढिः पुनः न योगमनुवर्तते । ननु च﻿<pb n="219"/>
नामधेयत्वपक्षेपि श्येनेनेति नैव योगानुवर्तित्वं कल्पयितव्यम् । किं तर्हि ?
गौणमभिधानम् । न रूढिः गौणतां विहन्ति । रूढिमूलत्वाद्गौणा-
भिधानस्य । तस्मात मतुब्लोपो निष्प्रमाणक इति वरं गौणतैवाश्रिता ।
इदमेवाज्ञानमपनेतुं भगवता भाष्यकारेणेदमुदाहृतम् । युक्तं मतु-
ब्लोपभयात् योगाश्रयणान्नामधेयमिति वक्तुमुद्भिदादिषु । न पुन—﻿<pb n="220"/>
र्लोपभयाल्लोपान्तराश्रयणं श्येने । लुप्तवतिका हि गौणानां वृत्तिः ।
तस्माद्वरं मतुब्लोप एवाश्रितः श्रौतार्थान्वयभावित्वादिति पुनः पूर्व-
पक्षितम् । उच्यते; रूढावपि नामधेयतैव न्याय्या । ननु न
रूढिर्योगमनुवर्तत इत्युक्तम् । योगोऽपि हि नैव रूढिमनुवर्तते ।
ननु चात्र पूर्वप्रतीता रूढिः योगमपहरति । सत्यम् । यदि निमित्ता-
वगमपूर्वको वाक्यार्थः । अथ तु कार्यावगमपूर्वकं निमित्तत्वं तदा﻿<pb n="221"/>
नैव, भावार्थगता च प्रतिपत्तिः । अतस्तदानुगुण्याद्योग एव प्रथम-
तरमवसीयत इत्यपरिगृहीता रूढिरिति प्रदर्शितं वाक्यशेषे यदाजिमी-
युरित्येवमादौ । युक्तमाज्यादिषु; श्येने तु कथं ? सामानाधिकरण्यात्
सामानाधिकरण्यं हि गौणाभिधानेप्यबाधितं, वत्यर्थस्य विधेयत्वात् ।﻿<pb n="222"/>
मतुब्लोपे पुनः भिन्नाधिकरणताऽपरिहार्यैव विधेयत्वान्मत्वर्थस्य । तस्मा-
द्वतेर्लोपो न मतुप इति सिद्धं नामधेयत्वम् ।</p>
<p><q>नामधेये गुणश्रुतेः ।</q> किमर्थमिदमधिकरणं ? योगिक-
प्राप्तार्थरूढीनां नामधेयत्वं प्रतिपादितम् । शक्यते च वाजपेये
तत्प्रख्यता वक्तुम् । सुराग्रहविधानात् । सर्वनामाक्षेपकभिदमधिकरणं﻿<pb n="223"/>
यजेः तन्त्राभिधानोपन्यासात् । तन्त्राभिधानपक्षे गुणविधानेप्यनपेक्षतैव
शब्दस्येति न शक्यं नामाभिधानम् । तस्मात् तन्त्राभिधाननिरासायेद-
मधिकरणमारभ्यते ।</p>
<p>एवं तर्हि उद्भिदादयोप्यत्रोदाहरणम्; बाढम् । किमिति तर्हि
वाजपेयेन स्वाराज्यकामो यजेतेत्युदाहृतम् ? शिंशिपाचोद्यमेतत्
उद्भिदादावप्युदाहृते किमित्युद्भिदुदाह्रियेतेति शक्यते वक्तुम् ।﻿<pb n="224"/>
तस्मादचोद्यमेतच्चोद्यामहे । शक्यते चात्र विशेषाऽपि कश्चिद्वक्तुम् ।
'तुल्यत्वात्क्रिययोर्न' इति । वाजपेयगतमेतद्दर्शनम् तदपि सर्वार्थमेव । अत
इदमुच्यते गुणविधिपक्षः श्रेयान् इति । कुतः ? एवं हि कार्यान्वय्यु-
द्भिदादिः पदार्थो भवति । नामधेयपक्षे पुनः प्रवृत्तिनिमित्तमात्रं पदार्थः ।﻿<pb n="225"/>
यस्माद्विहितस्योद्भित्त्वं नोद्भिदादिविधानं तस्मादप्रवृत्त्यर्थं निमित्तोपादानं
प्रवृत्त्यर्थं वाक्यमिति कार्यनिमित्तयोरसामञ्चस्यं स्यात् ।</p>
<p>ननु च मत्वर्थलक्षणा अशब्दार्थभूताऽऽश्रयणीयेत्युक्तम् । सैव
नास्तीत्युच्यते । कथं नास्ति ? आख्यातार्थो हि कार्यकारणसंबन्धेप्ये-
करूपोऽवगम्यते । साध्यमान एव हि साधनम् । उभयोरवगतौ किमिति
मत्वर्थलक्षणा । तस्मादुपपन्नोऽयमर्थः वाजपेयेन यागं यागेन स्वाराज्यमिति ।﻿<pb n="226"/>
दर्शनतोऽन्यथाभिधानं; न पुनः शब्दार्थावगतौ ।</p>
<p>ननु वस्तुधर्मोऽयं न शब्दधर्मः शब्दो हि अन्यथा विधेयतयाऽवग-
मयति । अन्यथा चोद्देश्यतया । सत्यम् । स तूभयरूपत्वात् तथाऽभिधेयता
च, उभयाभिधानेपि यजेतेति शब्दः संबन्धिनोः समर्पयितुं क्षमः । क्षमश्चेत्
सिद्धो गुणविधिः प्रामाण्यं च । मैवम्; तौ त्वक्षमौ तयोश्चेत् सामर्थ्यं नास्ति﻿<pb n="227"/>
किमभिधानसामर्थ्यं करिष्यति । तस्मात् द्वयोरर्थयोर्विधानात् कार्य-
द्वयमिदं प्राप्नोति-यजेत स्वाराज्यकामः वाजपेयेन यजेत इति च
परस्परासम्बद्धम् । किं जातं ? परस्परं सम्बन्धावगतिरत्यक्ता भवति ।
अनवगम्यमानार्थः कल्पितो भवति । तदेवेदं सापेक्षत्वम् ।
विरुद्धा च मत्वर्थलक्षणा । तस्मात् उक्ताभिर्युक्तिभिः नामधेयपक्ष एव
समञ्चसः । यत्पुनः कार्यनिमित्तयोरसामञ्चस्यमुक्तं; न, अविघातात् ।
विघाते चासामञ्जस्यं नानौपयिकत्वे । तस्माददोषः ।</p>﻿<pb n="228"/>
तद्गुणास्तु विधीयेरन् ।</q> किमर्थमिदमधिकरणमारभ्यते ? कोऽयं प्रश्नः ?
ननु चाग्नेयादयो गुणविधयः न नामधेयानीति ज्ञातुं; युक्तम् यौगिक-﻿<pb n="229"/>
प्राप्तार्थरूढीनां नामत्वम् । न च 'आग्नेयोऽष्टाकपाल' इत्यत्र
नामधेयत्वं संभवति । आख्यातार्थसामानाधिकरण्याद्धि नामतोक्ता
न चात्र भवतीत्याख्यातमविधेयार्थत्वात् भावार्थंम् न चासौ विधेयः
न चोक्ताद्धेतोः हेत्वन्तरं नामधेयेऽस्तीति प्रश्नः ।</p>﻿<pb n="230"/>
<p>अत्रोच्यते—पुनरपि सापेक्षतैवात्र शङ्क्यते, कथं ? यथैवात्र
नामधेयत्वं न संभवति भावार्थसामानाधिकरण्याभावात् तथा गुणविधानमपि
विधेयभावार्थाश्रवणात् ।</p>
<p>नन्वाग्नेय इति द्रव्यदेवतासंयोगश्रवणात् यज्यर्थो भावार्थः, सत्यं यदि
द्रव्यदेवतासंयोगः श्रूयते । ननु चाग्नेय इति श्रूयते; सत्यम्, यद्यष्टा-﻿<pb n="231"/>
कपालविषयो न स्यात् । यद्यष्टाकपालविषयः ततः किम् ? इदं ततो
भवति । अविहितैवाष्टाकपालता प्रतिपत्तव्या । न चाविहितोऽष्टाक-
पालोऽस्ति ।</p>
<p>ननु अष्टसु कपालेषु श्रृतो यः सोऽष्टाकपालो लौकिकः;
वाचनिको वा, कपालेषु श्रययतीति वचनाद्वा । वाचनिकस्तावन्न
सम्भवति अष्टसङ्ख्याश्रवणात् । सङ्ख्या विधीयत इति चैन्न;
इतरेतराश्रयप्रसङ्गात् आग्नेये सङ्ख्या सङ्ख्यायामाग्नेय इति ।﻿<pb n="232"/>
तस्मान्न गुणविधिः सम्भवति । न च नामेत्युक्तम् । कथं तर्हि
नामधेयमित्युक्तं भाष्यकारेण ? क्व वोक्तम् ? उपन्यासे किं नामधेयं
उत गुणविधिरिति । गुणविधिप्रतिषेधं च कुर्वता नामधेयमित्युक्तं भवति
सत्यमुक्तं न तु विधेयस्य । अतो नामग्रहणात् प्रसिद्धार्थता दर्शिता ।
प्रसिद्धिश्च प्रमाणान्तरादृते न भवतीति सापेक्षत्वं प्रयोगस्य दर्शितम् ।
अत्रोच्यते । स्यादेतदेवं यदि सङ्ख्यासम्बन्धे देवतासम्बन्धे चेतरेतरा-
श्रयः स्यात् । न त्वसावस्ति । अष्टाकपालस्य देवताविधिः । ननु चासाव-﻿<pb n="233"/>
प्रसिद्ध इत्युक्तम् । किमभिधेयतयापि ? न, कार्यतया । इष्टमेवैतत,
अत एव विधीयते । तस्मादभिधानाप्रसिद्धिः विधानं विहन्ति ।
न पुनः कार्यतयाप्यप्रसिद्धिः तस्माद्यज्यर्थस्येव सिद्धमष्टाक-
पालार्थस्य विधानम् । प्रसिद्धाभिधानं चैतत् प्रदर्शितं भाष्यकारेण
'नान्येन श्रपितं गृह्णाति' इति । तस्माद्यज्यर्थवत् तद्धितार्थोऽयमपि
प्रसिद्धः । अतो न सापेक्षत्वप्रसङ्गः । न च प्राप्तार्थताऽग्निहोत्रवत्सम्भवति ।﻿<pb n="234"/>
<p><q>बर्हिराज्ययोरसंस्कारे ।</q> प्रासङ्गिकमिदमधिकरणम् । कः पुनः
प्रसङ्गः ? विधेयेनाप्यर्थेन नामार्थान्वयो दृष्टः । अयमपि चाज्यशब्दः
कर्मनिमित्त एव लोके दृष्टः । तस्मादयमपि कार्यान्वयी संस्कारेणाज्यं कुर्या-
दिति । ननु चाकर्मनिमित्तकोऽपि क्वचित् दृष्टः <quote> आज्यं क्रय्यं</quote> 'बर्हिरादाय
गावो गताः' इति । सार्वभौमो हि प्रयोगः श्रौतो भवितुमर्हति नैकदेश﻿<pb n="235"/>
प्रभवः । कस्मात् ? प्रसिद्धस्य श्रौतेऽर्थे गौणता संभवति ।
न चायं सर्वत्र घृतवचनतया प्रसिद्धः । अप्रसिद्धस्य घृते गौणत्वं
नोपपद्यते । कर्मणा साधने यत्र पुनरेकदेशे प्रयुज्यते तत्र कर्मनिमित्त-
केपि प्रयोगात्सिद्धो घृते गौणः । तस्मात्कार्यार्थतैव युक्ता</p>﻿<pb n="236"/>
<p>अत्रोच्यते । न कार्यार्थतयान्वयो घटते इतरेतराश्रयत्वप्रसङ्गात्
बर्हिषः प्रोक्षणं प्रोक्षणेन च बर्हिरिति । कथं तर्हि अष्टाकपाले न ?
न, अभिधानतः प्रसिद्धेरित्युक्तम् ? इह पुनः कार्यत एवाभिधानमिति
वैषम्यम् । यूपे कथम् ? अन्यतः प्रसिद्ध्यभावादगतिका गतिरियम् ।
केयमगतिका गतिः ? किं न शास्त्रादवगम्यते ? सत्यां प्रसिद्धौ
नावगम्यते ? अप्रसिद्धे पुनः पदार्थे अप्रतिहतत्वाद्विध्यर्थस्य कल्प्यते ।﻿<pb n="237"/>
<p>यदुक्तं सार्वभौमो गौणो न संभवति श्रौतस्याप्रसिद्धेः; एक-
देशस्थस्तु संभवतीति; नावश्यं प्रसिद्धश्चौतार्थमेव गौणं प्रयुञ्जते
लौकिकाः राजशब्दमिव क्षत्रियेपि । तत्रापि तुल्यो दोषः सादृश्यप्रति-
पत्त्यर्थं हि गौणं प्रयुञ्जते । अतद्बुद्ध्यापि गौणं प्रयुञ्जत इति
हठोऽयम् । अत्राभिधीयते । न प्रयोक्तुर्विवक्षामपेक्षते शब्दार्थसम्बन्धः ।
संबन्धापेक्षा हि विवक्षा ।</p>﻿<pb n="238"/>
<p>उक्तं हि गोपोतलिकादिषु अशक्तिजत्वापरिज्ञानादनादिमिव प्रयुञ्जत
इति स एवमत्रापि विवक्षापरिज्ञानात् कस्यचित् प्रयोक्तुर्विवक्षाशून्यमर्थान्तरे
प्रयुञ्जते । कथं पुनरिदमवगम्यते ? लोके वेदे च व्यवहारदर्शनात् । वेदे
तावदाज्यं विधाय घृतशब्देन स्तौति । लोकेपि वा आज्यं क्रय्यमिति क्रिया-
साधननिरपेक्षः प्रयोगः । ननु च तत्राप्यज्ञातविवक्षा(र्थ)त्वं शक्यते वक्तुम् ।</p>﻿<pb n="239"/>
<p>उक्तो वैतसादिषु परिहारः । वैदिकव्यवहारसाम्यात् विप्रतिपत्तौ
निर्णय इति । किं पुनः प्रासङ्गिकस्य प्रयोजनम् ? अनवध्यवसाय एव ।
ननु च भाष्यकारेण कर्मण्येव विशेषः प्रदर्शितः अत एवानध्यवसायः
प्रयोजनम् । निर्णये त्वध्यवसानात् स्थितमेव प्रयोजनम् ।</p>﻿<pb n="240"/>
<p><q>प्रोक्षणीष्वर्थसंयोगात् ।</q> किमर्थमिदं पृथगधिकरणं ? सार्व-
भौमैकदेशप्रभवयोः स्मृतितोऽपवादः कथ्यते । कथं पुनः प्रयोगस्य
स्मृतितोऽपवादः कथ्यते ? सम्भवति स्मृत्यानुगुण्यं प्रयोगस्य । यस्मात्
द्वयोरवयवयोगः संभवति 'प्रोक्षणीरासादयति' 'प्रोक्षणीभिरुद्वेजिताः स्मः'
इति । तस्मात् स्मृतितो निर्णय इति । शेषमुक्तम् ।</p>﻿<pb n="241"/>
<p><q>तथा निर्मन्थ्ये ।</q> किमत्रातिरिच्यते ? इदमत्रातिरिच्यते । स्मृति-
रप्यतिव्यापिका अचिरनिर्मथिते दर्शनात् । अतः स्मृतितोऽपि न निर्णय﻿<pb n="242"/>
इति मन्यते । अविशेषविधानात् स्मृतेर्न विशेषप्रयोगो विहन्तुं
क्षमः । विहन्त्यविशेषज्ञानमिति चेत्, न विहन्ति विशेषपरिसमाप्ते—
रविशेषस्य । तस्मात् पूर्ववदिदमपि । तेन तथेत्युक्तम् ।</p>
<p><q>वैश्वदेवे विकल्प इति चेत् ।</q> कथं पुनः गुणविधि-
नामधेयतयात्र संशयः ? गुणविधिपक्ष एवात्र सामानाधिकरण्य-﻿<pb n="243"/>
मुपपन्नतरम् । प्रत्ययार्थत्वात् भावस्य । किमिति तर्हि नामधेय-
तयोपन्यासः ? विषयाभावाद्विधानस्य । किमिति विषयाभावः ?
अग्न्यादिभिः श्रुत्यावरुद्धत्वात् प्रकृतानां कर्मणाम् । कर्मान्तरं
किमिति न भवति ? तदपि नाध्यवसीयते प्रकृतत्वादामिक्षायाः ।﻿<pb n="244"/>
तस्मान्न नामतो नापि गुणतोऽनपेक्षत्वं शक्यतेऽवगन्तुमिति । चेन्मन्यसे
अनपेक्षत्वाध्यवसानं न शक्यते कर्तुमिति भवतु गुणविधानेन
अध्यवसानम् तथाऽवगमान्नामाख्यातार्थसम्बन्धस्य । ननु चोक्तो विषया-
भावः, दुरुक्तो हि सः । कथं दुरुक्तः ? श्रुताद्धि कार्यकल्पना, न कार्यतः
श्रुतम् । किमिदं ? इदमिदं, उत्पत्तिशिष्टगुणावरोधो ह्यनवगमे हेतुः ।
न पुनरवगतस्य विघाते । वैश्वदेवशब्दश्चायं आख्यातार्थ एव वर्तते ।
नाग्न्यादयः संबन्धिनमाख्यातार्थं वैश्वदेवशब्दाभिधेतया निवारयितुं﻿<pb n="245"/>
क्षमाः । सम्बन्ध्यन्तरविषयतां निवारयन्ति नाभिधेयताम् । ततः
किम् ? इदं ततो भवति अभिधेयोपपत्त्यर्थं सम्बन्ध्यन्तरप्राप्तिः नोत्पत्ति-
संबन्धिनोऽग्न्यादयः विघ्नन्ति । तथा संस्कार्यतयाऽऽक्षिप्तं फलचमसस्य
यागसाधनभावं सोमः । तस्माद्विकल्पेनाध्यवसानम् । न प्रकरणात्
प्रत्यक्षविधानाच्च । न हि प्रकरणं द्रव्यस्य ।</p>
<p>यद्येवं नामधेयतैवास्तु; अभिधानोपपत्त्यर्थं हि गुणान्तरसंबन्धः﻿<pb n="246"/>
कल्प्यते । अतुल्यप्रमाणशिष्टानां त्वविकल्पः तत्तु नामधेयतयै-
वोपपद्यते ।</p>
<p>ननु चावयवार्थोऽवगम्यमानः कार्यानन्वयी स्यात् । नान्वित-
स्यान्वयो न्याय्यः अन्वितश्चामिक्षायामर्थः । तस्मात् कार्यानन्वयो नाभिधानं
वारयितुमुत्सहते । तस्मान्न विकल्पः कल्पयितुं शक्यते । नाप्यावृत्तिः
कर्मणः अतः नामतयैवाध्यवसानं न्याय्यम् ।</p>﻿<pb n="247"/>
<p>कथं पुनरवैश्वदेवे वैश्वदेवाभिधानम् । गुणविधौ पुनर्विधानतः
सिद्ध्यति । सत्यमेवं यद्येकान्ततो विधानतः सिद्ध्यति । आमिक्षायां
हि अनभिधानप्रसङ्गात् । तुल्यं च प्रकृतत्वम् । कतरत्पुनरनयोः
बलीयः ? न विधेयस्याविधेयाभिधानं सिद्ध्यति । भवति च तुल्ययोगिनां
लक्षणाभिधानं नामपक्षे दण्डिनो गच्छन्तीति च । तस्माज्ज्यायानयं
पक्षः ।</p>﻿<pb n="248"/>
<p><q>पूर्ववन्तोऽवविधानार्थाः । उक्तं विध्युद्देशार्थवादमन्त्रविधिभिः
प्रामाण्यम् । इह पुनः अष्टाकपाले मन्त्रत्वं नास्ति । अतश्चोदकत्वात्
नामधेयमपि न सम्भवति सामानाधिकरण्याभावात् अष्टाकपालादिषु ।
अर्थवादगुणविधानत्वं तु सन्दिह्यते ।</p>﻿<pb n="249"/>
<p>तत्र गुणविधानं तावन्न सन्दिह्यते, विषयाभावात् । कथमभावः ?
गुणान्तरोत्पत्तिनिरोधात् । पुरोडाशकपाले तु अभावार्थत्वादेवाविषयः ।
तथाऽर्थवादोऽपि द्वादशसङ्ख्या सङ्ख्यान्तरनिरोधात् न तत्सम्बन्धितया
स्तुतिः 'आपः शान्ता' इतिवत् । तस्मात् प्रतिभामात्रत्वात् पुनरप्यन-
पेक्षत्वाक्षेपः ।</p>﻿<pb n="250"/>
<p>एवं स्थिते कश्चित् गुणविधानेन प्रामाण्यं मन्यते कोऽभिप्रायः ?
किमुत्पत्तिनिरोधं न पश्यति ? न न पश्यति सहवाक्यभ्रमात्
सर्वसङ्ख्यायुक्तं निर्वपतिं मन्यते । एकवाक्यत्वात् । अतश्चावृत्तिः
कर्मणो विकल्पो वा गुणानामित्यभिप्रायः । वैश्वानरं द्वादशकपालमिति
देवतार्थमुपक्रमं मन्यते ।</p>﻿<pb n="251"/>
<p>अत्रोच्यते । न गुणविधानात् प्रामाण्यं शक्यते
वक्तुं विषयाभावात् । ननु वैश्वानरदेवताकं कर्म विषय
इत्युक्तम् । न तत्, द्वादशकपालविरोधात् । <quote>'यदष्टाकपाल'</quote>
इत्येवमादिना सङ्ख्याविधानमिति यदुक्तं दुरुक्तं तत् । कथं ?﻿<pb n="252"/>
वैश्वानरशब्दस्य व्यतिरिक्तार्थविभक्तिवचनत्वात् । द्वादशकपालशब्दस्य
च सामानाधिकरण्यं श्रौतम् । यदष्टाकपाल इत्येवमादीनां ब्रह्मवर्चसपुनाति
पदसंबन्धान्न वैश्वानरपदार्थाधिकरणताऽवगम्यते । पुनातिस्तुत्यन्यथानु-
पपत्त्या तु कल्पनीयः सम्बन्धः । न च कल्पना क्लृप्तौ उपपद्यत इत्युक्तम् ।﻿<pb n="253"/>
एवं तर्हि प्रतिभैव, न, स्तुत्यर्थतयैवोपपत्तेः । कथं पुनः स्तुत्यर्थतोपपद्यते ?
निरस्तत्वात् सङ्ख्यायाः सङ्ख्यान्तरेणेत्युक्तम् । अभिधानतो हि निरासः,
नासद्भावतः सद्भावनिमित्तश्च संबन्धो, नाभिधानिमित्तः सद्भावे सत्य-
वयुत्त्याभिधानमुपपद्यते ।</p>﻿<pb n="254"/>
<p>नन्ववयोजितस्य संबन्धानवगमः प्राप्नोति अभिधानार्थमेवा-
वयोजनं शक्यते न पुनः संबन्धिताप्यवयोजयितुं शक्यते । विवक्षाह्य-
भिधानमनुवर्तते न वस्तु । तस्मात आपः शान्ता इतिवदुपपन्ना
स्तुतिः । तथा च दर्शितं शोभनमस्य चक्रस्य नेमितुम्बारमिति﻿<pb n="255"/>
गुणफलसंबन्धविधानमप्येतस्मादेव न संभवति । कस्मात् एतस्मात् ?
स्तुत्यर्थत्वेनैकवाक्यतावगमात् । तद्दर्शितमुपक्रमोपसंहाराभ्याम् । अतः
स्तुत्यर्थतयोपपत्तेः सिद्धमनपेक्षत्वम् ।</p>
<p>तत्सिद्धिः । उक्तमवयुत्याभिधानतः संबन्धेन स्तुतिरुपपद्यत
इति । यत्र पुनः संबन्धितैव नावगम्यते । न च गुणविधानं सम्भवति
यथा 'यजमान एकपालः' 'यजमानः प्रस्तर' इति तत्र कथं प्रामाण्यम् ?﻿<pb n="256"/>
<p>ननु च गौणमुख्याधिकरणे स्थितं यथा गौणः संबन्धोऽर्थान्तर-
वाचिनामपि भवतीति । तदेवेदं न मृष्यते । कस्मात् ? नैव गौणता
सम्भवति अर्थान्तरसंबन्धितया । कथं पुनर्न संभवति ? गौणे ह्यभिधाने
गुणानामेव वाच्यत्वं युक्तम् । अन्यथा शौर्यमेव सिंहशब्दो देवदत्ते प्रति-
पादयति, ज्वलनशब्दश्च माणवके पिङ्गलतामिति नोपपद्यते । सिंहजाति-﻿<pb n="257"/>
मुखेन सिंहशब्दो गुणान् प्रतिपादयन् यावन्तो जात्यभिसम्बन्धा
गुणास्तान् प्रतिपादयेत्, अविशेषात् ।</p>
<p>अथ मन्यसे तावन्मात्रविवक्षायां स एव प्रतीयत इति ।
विवक्षानुवर्ती तर्हि शब्दः नाभिधेयानुवर्ती । ततः किं ?
अध्यारोपिततद्भावो गौणः । अध्यारोपे च नार्थान्तरसम्बन्धः ।
किमिति ? अध्यारोपो हि अधिगतार्थविषय एव नानधिगतं
वस्तु स्पृशति । स एवेति गृह्यते न तत्सदृश इति ।﻿<pb n="258"/>
तस्मात् प्रस्तरैककपालयोः यजमानशब्दो नालं स्तुतौ । गुणविधिस्तर्हि
भवतु । असावप्यसंभवान्नैव भवति । गुणो विधीयमानः कार्यार्थेऽत्र
विधीयते । स चोभयथापि नोपपद्यते । तदेतद्दर्शितं भाष्यकारेण ।
तस्मात्सैवेयं प्रतिभाशङ्का ।</p>
<p>अत्राभिधीयते । सत्यं गुणविधिर्न संभवति अर्थवादस्तु न 
निवारयितुं शक्यते । ननु चार्थासम्बन्धान्नार्थवाद इत्युक्तम् ।
अयुक्तमुक्तम् । कथं ? संभवति स्वार्थसंबन्धितयैव गौणमभिधानम् ।</p>﻿<pb n="259"/>
<p>ननु स्वार्थसंबन्धिगुणमात्रानवगमान्नेत्युक्तम् । विवक्षातो
विशेष इत्येवदप्युक्तम् । सत्यमुक्तम् । विवक्षायां हि नाभि-
धेयसंबन्धोऽस्तीत्यप्युक्तम् । ततश्च स्तुत्यनुपपत्तिः । किं केन संबध्यते ।
अत्रोच्यते—न, अनियमज्ञः खल्वसि । अभिधेयाविवक्षायां सिंह-﻿<pb n="260"/>
शब्दोच्चारणमनिबन्धनम् । न च शब्दान्तरेणाध्यारोपाभिधानं नोप-
पद्यते । मन्द मैवं, अध्यारोपविषयतया हि सिंहार्थो विवक्ष्यते,
न गुणसंबन्धितया । न चासौ सिंहशब्दादृते संभवति
तस्मान्ननिबन्धनं सिंहशब्दोच्चारणम् । ननु चास्माभिरिदमुक्तम् ।﻿<pb n="261"/>
किमिति सिंहार्थो देवदेत्ते अध्यारोप्यत इति । तद्गुणदर्शनादिति
चेत्; प्राप्तं तर्हि मुख्यार्थसंबन्धितया प्रतिपादनम् । कथं विशेषा-
वगतिः इति चेत् । प्रमाणान्तरदर्शनात् तत्पूर्वकत्वाच्च गौणस्य ।﻿<pb n="262"/>
मुख्योऽपि तावदर्थः प्रमाणान्तरदर्शनाद्विशेषे व्यवस्थास्याति गौणो
नेति का युक्तिः ? कथं तर्हि खपुष्पमिति ? यथैव खपुष्पमिति ।
तस्मात्सिद्धोऽर्थवादः । किं प्रयोजनं कथं चेति दर्शितं भाष्ये ।</p>
<p>जातिः । जात्यादिष्वप्येवमेव योज्यम् । पृथगधिकरणानि तु परिहारान्यत्व-﻿<pb n="263"/>
प्रदर्शनार्थानि । तस्मात् गौणार्थानामर्थवादतया स्थितं प्रामाण्यम् ।
लाक्षणिकार्थानां च । कथं पुनः सृष्ट्यादिषु लक्षणानामपि
लक्ष्यत्वम् ? लक्ष्यैः सहैकक्रियायोगात् । तस्माल्लक्षणत्वे निमित्त-
त्वात् । अतो लक्ष्यलक्षणतेति न विरोधः । अश्वादिषु कथं पशुशब्दो﻿<pb n="264"/>
लक्षणया । प्रतिषेधपूर्वकत्वात् प्रयोगस्य । प्रतिषिद्धो हि
तज्जातीयेषु जातिशब्दः प्रयुज्यमानः तज्जातीयान्तरेषु गौणतयैव
प्रयोगं लभते । कस्मात् ? जातिशब्दो हि तज्जातीये प्रतिषिध्यमानः
समवेतस्य गुणस्य प्रतिषेध्यतयैव प्रतिषेधविषयो भवति । गुणप्रतिषेधाच्च
तज्जातीयेष्वेव प्रयुज्यमानो गौणार्थ एव प्रतीयते । तस्माज्जातिशब्दो
गौण इत्यविरोधः । अतः सिद्धमनपेक्षत्वम् ।</p>﻿<pb n="265"/>
﻿<pb n="266"/>﻿<pb n="267"/>
<p><q>सन्दिग्धेषु वाक्यशेषात् ।</q> ननु च यववराहादिषु वाक्यशेषात्
सन्देहापनयः कृतः ? सत्यं, पदार्थविषयस्तु सः, औत्पत्तिकानौत्पत्तिकतया
सन्दिह्यमानः पदार्थो निर्णीतः । अस्ति वा पदस्यार्थः ? बाढमस्ति ।﻿<pb n="268"/>
कथं तर्हि वाक्यवाक्यार्थयोरौत्पत्तिकत्वं वृद्धव्यवहारात् । सत्यं, स
त्ववयवश इत्युक्तं तद्भूतानामित्यत्र । तस्मात् तद्भूते तत्र सन्देहः ।
इह तु क्रियार्थे । सोऽयं पदार्थवाक्यार्थयोः विशेषः । प्रतिपादितश्चायं
विस्तरेण । अतः क्रियार्थसंशयादप्यप्रामाण्यम् । एवं स्थिते कश्चि-
दुपक्रमवशादुपसंहारनिर्णयो युक्त इति मन्यते, अविरोधात् । सामान्यं हि
स्वात्मनि विशेषे च वर्तते । सृष्ट्यर्थवत् । अत्रोच्यते । स्यादेतदेवं यदि﻿<pb n="269"/>
वाक्यान्तरविहितं सामान्यं स्यात् । इह पुनः विशेषपर्यन्तैवान्वयावगतिः
एकवाक्यत्वात् । तस्माद्वाक्यशेषापेक्षं क्रियार्थत्वमिति सिद्धम् ।</p>
<p>अर्थाद्वा कल्पनैकदेशत्वात् । यत्राप्यनुष्ठाने संशयः तत्रापि
शास्त्रमेव सन्दिग्धं मन्यते ।</p>﻿<pb n="270"/>
<p>ननु चैतदयुक्तम् अनुष्ठानसन्देहात्शास्त्रमेव सन्दिग्धमिति शास्त्र-
पूर्वकत्वोदनुमानस्य । सत्यं यथा भवानाह सिद्धानुशासने । कार्यानु-
शासने त्वास्कन्दत्यनुष्ठानसंशयोऽपि शास्त्रम् । किमनुष्ठानं न शास्त्रपूर्वकं ?
सत्यमनुबन्धे शास्त्रपूर्वकम् । नियोगार्थं त्वनुष्ठानम् । तस्मादुपपन्नां
नियोगार्थसंशयः । स पुनः सामर्थ्यतो निर्णेतव्यः अनुष्ठानस्यासंभाव्यात् ।
सामर्थ्यसाध्यत्वाच्चानुष्ठास्य । तस्मान्मांसादिषु दर्शिता व्यवस्था भाष्यकारेण﻿<pb n="271"/>
अतो विध्यर्थवादमन्त्रस्मृतिनामधेयानुष्ठानतोऽपेक्षताक्षेपं कृत्वा स्थापितं
प्रामाण्यं चोदनायाः । इति प्रमाणलक्षणम् ।
इति श्रीमत्प्रभाकरमिश्रविरचितायां
शवरभाष्यटीकायां बृहत्यां
प्रथमाध्यायस्य चतुर्थः
पादः समाप्तः﻿<pb n="272"/>
<head>अथ द्वितीयोऽध्यायः</head>
<p><quote>प्रथमेऽध्याये प्रमाणलक्षणं वृत्त</quote>इति । यथा प्रमाणं शब्दः
तथोक्तमित्यर्थः । कुतः <quote>यस्माद्विध्यर्थवादमन्त्रस्मृतयः तत्त्वतो निर्णीताः ।﻿<pb n="273"/>
गुणविधिर्नामधेयं च परीक्षितम् । सन्दिग्धानामर्थानां वाक्यशेषा-
दर्थाच्चाध्यवसानमुक्तम्</quote> । एते चाक्षेपहेत्रवोऽन्यथागृह्यमाणाः । तत्त्वतस्तु
परिज्ञाता न प्रामाण्यं विघ्नन्ति । अतस्तत्त्वतो निर्णीता यस्मात्
तस्मात्—'उक्तं प्रमाणलक्षणं' इत्युक्तम् ।</p>
<p><quote>तन्न प्रस्मर्तव्यं</quote> इत्यनपेक्षत्वसव्यपेक्षं भेदाभेदकथनम् ।
कस्मात् ? कार्यस्य हि भेदाभेदः कथ्यते । स चानपेक्षत्वनिबन्धनः ।
अन्यसव्यपेक्षे हि शब्दे शब्दादेव कार्यविभागो न शक्यते वक्तुम् ।
तस्मादनपेक्षत्वादित्येवं न प्रस्मर्तव्यमित्युक्तम् ।</p>﻿<pb n="274"/>
<p>अनन्तरमिति कस्मात् ? अन्यदपि हि लक्षणं शेषादि अन-
पेक्षत्वसव्यपेक्षमेव शब्दान्निर्णेतुं शक्यते । सत्यं शक्यं न पुनरन-
न्तरम् । इदमेव त्वनन्तरमित्यभिप्रायेणोक्मम् । कस्मात्पुनरिदमेवा-
नन्तरं न शेषलक्षणादि ? कार्यभेदपूर्वकत्वात सर्वस्थोपरितनस्य,﻿<pb n="275"/>
<quote>प्रधानाप्रधानानि पराक्ष्यन्ते । भिन्नान्यभिन्नानि चेति</quote> । किमिदं प्रधाना-
प्रधानानीति ? यदि तावत् परीक्षिष्यन्त इति संबध्यते अन्यत् प्रतिज्ञातं
अन्यत्परीक्षितं स्यात् । भेदाभेदपरीक्षा ह्यनन्तरं दृश्यते, न पुनः
प्रधानाप्रधानपरीक्षा ।</p>
<p>ननु चेतरत्तदर्थं—यैम्तुद्रव्यं चिकीर्ष्यत इति प्रधाना-
प्रधानपरीक्षाप्यनन्तरं दृश्यत एव । नैतदेवम् । तृतीयसिद्धं हि
तत् । संव्यवहारार्थमिहानीतं कार्यभेदप्रसिद्ध्ये । तथा च भाष्यकारेण
स्वयमेवोक्तम् <quote>यैस्तुद्रव्यं चिकीर्ष्यते गुणस्तत्र प्रतीयेतेति ।
तत्रापूर्वार्थता व्यावर्तिता दृष्टप्रंयोजनानामाख्यातार्थानाम् । इह
तु सर्वेषामेव शेषाणां लक्षणमुच्यत</quote> इति । तस्मात्प्रधानाप्रधाना-﻿<pb n="276"/>
नीत्यसंबद्धम् । उच्यते । प्रधानाप्रधानानीति साध्यानुबन्धा अभिधीयन्ते ।
अतस्तानि प्रधानाप्रधानानीति परीक्षिष्यन्ते भिन्नान्यभिन्नानि चेति ।
अनुबन्धभेदस्तावत्—यजति ददाति जुहोतीति । अनुबन्धाभेदोपि य
एवं विद्वान् पौर्णमासीं यजत इति ।</p>﻿<pb n="277"/>
<p>आग्नेयोऽष्टाकपाल इति । तस्मात्सूक्तम्—<quote>प्रधानाप्रधानानि परीक्षिष्यन्ते
भिन्नान्यभिन्नानि</quote> चेति । <quote>एष एवार्थो वर्णनीयो नान्य</quote> इत्यनन्तर-
शब्दव्याख्यानम् । <quote>एष चाध्यायसंबन्ध</quote> इत्यानन्तर्यस्य हेत्वभिधानं
तथा प्रदर्शितमस्माभिः ।</p>
<p><quote>तदिह षङ्विधः कर्मभेदो वक्ष्यते-शब्दान्तरमभ्यासः सङ्ख्या
गुणः प्रक्रिया नामधेयमिति । कथं कर्मभेदः शब्दान्तरं ?﻿<pb n="278"/>
भिद्यतेऽने नेति भेदः तच्च कर्म तस्मात् कर्मभेद इत्युक्तम् ।
वक्ष्यमाणक्रमानपेक्षं शब्दान्तरादीनां व्युत्क्रमेणोच्चारणं क्रमस्यानौपयिकत्व-
प्रदर्शनार्थम् । वक्ष्यमाणमनुसङ्कीर्त्यत इति किमर्थं ? हेत्वभिधानकाल एव
प्रतिज्ञाभिधानं न्याय्यं नैयायिका मन्यन्ते ।</p>﻿<pb n="279"/>
<p>सत्यं, साध्ये सुखग्रहणार्थं चैतत्, श्रोतृबुद्धिसमाधानात् । <quote>तदे
तन्नानाकर्मलक्षणं</quote> इति पूर्वाचार्याभिधानप्रसिद्धिं दर्शयति अनादितां
न्यायस्य कथयितुम् । <quote>अतोन्यदुपोद्घातात् प्रसक्तानुप्रसक्तं च</quote>
इति—अप्रतिज्ञातार्थचिन्तादोषपरिहारार्थम् । प्रथमं तावदिदं
चिन्त्यते प्रथमेऽध्याये इदमुक्तम् चोदनालक्षणोऽर्थो धर्म इति
चोदनेति क्रियाया अभिधायकं वाक्यम् । वाक्ये च पदानामर्थः﻿<pb n="280"/>
तत्र किं पदेन पदेन धर्मः उच्यते-उत सर्वैरेक इति सम्बन्धः ।
प्रथमेऽध्याये इदमुक्तमित्यस्य कः प्रसङ्गः केन वा सम्बध्यते
अतो न विद्मः कथमिदं व्याख्येयमिति ।</p>
<p>अत्राभिधीयते—किं पदेन पदेनेति प्रक्रियाविरोधं मन्वानः
वाक्यवाक्यार्थयोरौत्पत्तिकत्वाभिधानात् । तस्येदमुत्तरम् । सत्यं
प्रथमेऽध्याये इदमुक्तम्—चोदनालक्षणोऽर्थो धर्म इति । चोदना च
वाक्यं वाक्ये च पदानामर्थ इत्युक्तम् तद्भूतानामिति ।﻿<pb n="281"/>
ततो युक्तमेवेदं किं पदेन पदेन धर्म उच्यते उत सर्वैरेक इति । एतदुक्तं
भवति-किं पदेन पदेनाभिहितार्थस्य कार्ययोगिता, उत परस्परसम्बन्धसव्य-
पेक्षस्येति । कथं पुनः परस्परसम्बन्धितयाऽवगम्यमानस्यार्थस्यासम्बन्धिन
एव कार्ययोगिता । दृष्टा हि अरुणादिषु द्रव्यगुणयोः । ननु तत्रावगतिरेव
नास्तीत्युक्तम् । सत्यमेवम् । ऐदमर्थ्येन नास्तीत्युक्तम्, न गुणगुणितया;
अन्यथा नियम एव हि न स्यात् । एवमत्रापि नामाख्यातयोः, क्रियाकारक-
सम्बन्धनिरपेक्ष एव नियोगसम्बन्धः उताजहत्क्रियाकारकसंबन्ध एवेत्युपपन्नः﻿<pb n="282"/>
संशयः । किं तावत्प्राप्तं ? अस्मिन् संशये किं तावद्युक्तमित्यर्थः ।
प्रतिपदं धर्मा इति युक्तम् । कस्मात् ? नियोगार्थत्वादुच्चारणस्य सर्व-
पदानाम् । ननु च क्रियाकारकसंबन्धोऽप्यत्रावगम्यते । सत्यमवगम्यते,
न तु क्रियार्थत्वे कारकाणां प्रमाणमस्ति । नियोगार्थस्य साध्यत्वेना-
वगमात् । कथं पुनः निर्व्यापारमेव कारकं नियोगार्थमभिनिष्पादयति,
कर्म वाऽक्रियमाणं ? भवत्वर्थादयं द्रव्यगुणयोरिव सम्बन्धः तादर्थ्यं तु
नियोगायैव ।</p>﻿<pb n="283"/>
<p>तस्मात् प्रतिपदं धर्मः । अत्रोच्यते—नैतदुपपद्यते, यदि
ह्यजहतां प्रतीतमर्थं नियोगार्थता न स्यात् स्यात् प्रतिपदं धर्मः ।
यत्र पुनरपेक्षितैव संबन्धावगतिरानुगुण्येन तत्र तत्त्यागे श्रुतहान-
मेव स्यात् । न चैतद्युक्तम् । तस्मादन्यतरानुगृहीतोऽन्यपरो विध्यर्थ
इति । <quote>एवं चादृष्टानुमानप्रसङ्कल्पना लघीयसी भविष्यति</quote> । का﻿<pb n="284"/>
पुनरत्रादृष्टानुमानप्रसङ्गकल्पना ? शब्दादपि हि दृष्टं दृष्टमेव ।
सत्यं यथा भवानाह । प्रतिपदं कल्पनायामाश्रयाश्रयि(भाव)प्रसङ्गे निय-
मानुमानमदृष्टमप्रमाणकं प्राप्नोतीत्यर्थः । तत्र बह्वदृष्टानुमानप्रसङ्गकल्पना
कथं ? एवं तावदाश्रयत्वं कारकाणां, आश्रयित्वं कर्मणां, पुनश्च तत्सिद्धये
साध्यसाधनत्वं विशेषनियमश्चेति । अन्यतरानुगृहीतपक्षे पुनः
अल्पीयस्यदृष्टानुमानप्रसङ्गकल्पना भविष्यतीति ।</p>
<p>किमिदं अदृष्टानुमानप्रसङ्कल्पनेति ? अदृष्टमनुमानं यस्यासौ
अदृष्टानुमानप्रसङ्गः तस्य कल्पना अदृष्टानुमानप्रसङ्गकल्पना अल्पीयसी﻿<pb n="285"/>
भविष्यति । ननु च नैव भवति । किमल्पीयसी भवतीत्युच्यते ।
अन्यतरानुगृहीतपक्षेपि विध्यर्थस्यैव विद्यते कल्पना । ननु च
शाब्दमेवेदं किमत्र कल्प्यते ? कार्यतोऽवगमं नवमे वक्ष्यामः ।
शब्दावगतकार्यमूलत्वाच्च शाब्दम् । तस्मात्साधूक्तम्—एवमल्पीयस्य-
दृष्टानुमानकल्पनेति । <quote>तस्मादेकमपूर्वमिति</quote> किमिदमेकम-
पूर्वमिति ? नन्विदमेव । नैवमेकस्मादपूर्वमिति प्रक्रमात् ।
अत्राभिधीयते । यदा प्रतिपदं धर्मः तदा प्रतिपदं नियोगभेदेन
भवितव्यम् । प्रतिपदमनुबन्धभेदात् । अमुमेव कार्यभेदं दर्शयितुं﻿<pb n="286"/>
भगवता भाष्यकारेण फलेनोपसंहृतम्। तस्मादेकमपूर्वमिति ।।</p>
<p><quote>यदा एकमपूर्वं तदा सन्देहः-किं भावशब्देभ्यः उत द्रव्यगुण-
शब्देभ्य इति</quote> ।। भावशब्दग्रहणेन कस्य ग्रहणं ? आख्यातानामेव ।
एवं तर्हि नामशब्देभ्यः उताख्यातशब्देभ्य इति वक्तव्यम् । किमिद-
मुच्यते । किं भावशब्देभ्यः उत द्रव्यगुणशब्देभ्य इति ।﻿<pb n="287"/>
किं वात्रातिरिच्यते ? द्विरुच्चरितो नामशब्दः । अनभिप्रायज्ञो भवान् ।
यदि हि किमाख्यातशब्देभ्यः उत नामशब्देभ्य इत्युच्यते ततश्च निर्णीयते
आख्यातशब्देभ्य इति तदा आग्नेयोऽष्टाकपाल इत्यक्रियार्थः स्यात्;
नामत्वात्, भवतीति च क्रियार्थः स्यात् आख्यातत्वात् । अनिष्टं चैतत्
भवत्यर्थस्याविधेयत्वात् । द्रव्यदेवतासंबन्धस्य च विधेयत्वात् ।﻿<pb n="288"/>
तस्मान्नामाख्यातग्रहणं भाष्यकारेण न कृतम् । किं तर्हि,
येनैव स्वभावेनाख्यातस्य विध्यर्थता संभवति येन च नाम्नो न संभवति
तेनैव स्वभावेनोपन्यासः कृतः । केन पुनः स्वभावेनाख्यातस्य विध्यर्थता ?
केन च नाम्नो न भवति ? भावार्थतयाऽऽख्यातस्य विध्यर्थता ।
द्रव्यगुणाभधानतया च न नाम्नः । <quote>कः पुनरयमाख्यातार्थव्यतिरिक्तो
भावो नाम</quote> ? कश्चाख्यातशब्दादन्यो भावशब्दो नाम ? प्रतिवचनं तु
<quote>यजति ददाति जुहोतीति</quote> ।</p>
<p>ननु स एवायमाख्यातार्थः त एवामी आख्यातशब्दा इत्याक्षेपः । समा-
धानं तु, नाख्यातार्थमात्रं यजति ददाति जुहोतीति, किन्तर्हि अन्योत्पाद-﻿<pb n="289"/>
कत्वमपि गम्यते न केवलं पूर्वापरीभावः यथा भवतीति ।
तदिदमुक्तम् <quote>यज्यर्थश्चातोऽवगम्यते भावयेदिति च</quote> । किमुक्तं
भवति ? पूर्वापरीभावश्चातोऽवगम्यते, अन्योत्पादकत्वं चेति । पुनश्चा-
यमभिप्रायः प्रकटीकृतः तथा यतेत, यथा यत्किंञ्चिद्भवतीति । तेनैते
आख्यातशब्दा अपि भावशब्दा इत्युच्यन्ते । अतो द्रव्यगुणशब्दग्रहणमपि﻿<pb n="290"/>
द्रव्यगुणप्रत्ययोत्पादकत्वात् अक्रियार्थत्वं, न नामत्वात । <quote>किं तावत्प्राप्तं ?
अविशेषेणेति</quote> काऽभिप्रायः ? द्रव्यं वा भवतु क्रियार्थं; क्रिया वा
भवतु द्रव्यार्था । सर्वथा तावदपरित्यक्तक्रियाकारकसंबन्ध एव कार्य-
सम्बन्ध इति सिद्धम् । अत्रोच्यते । नैवं सिध्यतीति । यदा हि द्रव्यार्था
क्रिया तदा क्रियाकारकसंबन्धः त्यक्त एव भवति । कस्मात् ? द्रव्यं
हि तदा कर्मभूतं क्रियायाम् । न च कर्म कारकं कारकस्था ह्यत्पत्तिः
कर्मेति वक्ष्यामः । कथं तर्हि कर्मणि कारके द्वितीयेत्यागमः । कर्तुरीप्सित-﻿<pb n="291"/>
तमं कर्मेति च कारकाधिकारे । यत्र कियाफलमभिनिप्पद्यते तत्कर्मेति
सूत्रार्थः । अन्यथा हीप्सिततमग्रहणमनर्थकं स्यात् । तस्मात् कर्मणि द्विती-
येत्यपि सिद्धम् । तस्मात् क्रियार्थं यदाऽऽख्यातं भवति तदैव द्रव्यगुणयोः
कारकत्वसिद्धिः । अत आह-<quote>ये ये भावार्थाः कर्मशब्दास्तेभ्यः क्रियाप्रतीयेत
यजेतेत्येवमादिभ्यः</quote> । कुतः ? इति प्रश्नः किमन्यथा भावार्थत्वं हीयेत ?﻿<pb n="292"/>
बाढं हीयते । पूर्वापरीभावे हि भावार्थत्वं भवति । स पूर्वापरीभावः
द्रव्यगुणयोस्तदर्थत्वे सति । अन्यथा हि गादोहनेन पशुकामस्य
प्रणयेदितिवत् आश्रयमात्रावगतिः स्यात् । न च गोदोहनसाध्यं
प्रणयनमवसीयते । ननु च गोदोहनेन प्रणयेदिति पूर्वापरीभूतमेव
प्रणयनं प्रतीयते गोदोहनं च करणमेव । सत्यं प्रतीयते । न तु
गोदोहनेन पशुकामस्य प्रणयेदित्येतद्वाक्यार्थतया . तस्मादनियमपक्षे
न नियमेन कियाकारक(संबन्ध)भावमजहतो विध्यर्थत्वं वाक्यस्य प्रतीयते ।
अत इदमुक्तं भावार्थत्वादेवेति ।</p>﻿<pb n="293"/>
<p>एतदुक्तं भवति । एवमेव संबन्धावगमादिति । तदिदानीं पूर्वापरी-
भूतभावव्यतिरेकिणमर्थं भावशब्दवाच्यं प्रपञ्चयति <quote>य आहुः किमपि
भावयेदिति ते स्वर्गकामपदसंबन्धात स्वर्गं भावयेदिति ब्रूयुः</quote> इति ।
किमिदं स्वर्गकामपदसंबन्धात् स्वर्गं भावयेदिति । स्वर्गकामं भावयेदिति
युक्तं वक्तुम् । पदार्थस्य हि पदार्थान्तरेण संबन्धः स्वर्गकामश्चात्र
पदार्थः न स्वर्गः, अतोऽसदेवेदं प्रतिभाति । अत्रोच्यते ।
सत्यं स्वर्गकामः पदार्थः । स एव पदार्थान्तरेण संबध्यते ।﻿<pb n="294"/>
स्वर्गपरस्त्वसौ संबन्धः इत्यैदंपर्यमत्र दर्शितं भाष्यकारेण, धात्वर्थस्य करण-
त्वप्रदर्शनार्थम् । वक्ष्याति च <quote>स्थित एतस्मिन्नधिकरणे गुणविधिर्नाम-
धेयमिति विचारो भविष्यति</quote> इति । कथं पुनः स्वर्गं भावयेदित्येवं परता
वाक्यस्य ? यथैवंपरता तथाऽधिकारलक्षणे वक्ष्यामः । <quote>तस्मात्तेभ्यः
क्रियाप्रतीयत</quote> इति निगमितं भाष्यकारेण । का पुनरत्र किया ?﻿<pb n="295"/>
विध्यर्थः ननु च फलस्य करणं क्रियेत्युक्तम् । फलस्य च यागःकरणं
न विध्यर्थः उच्यते । यथा विध्यर्थः करणं तथोऽधिकारलक्षणे वक्ष्यामः ।
इहापि च भाष्यकारेण <quote>ते च यागदानसंबद्धाः स्वर्गस्योत्पत्तिं वदन्ती</quote>ति
वदता विध्यर्थस्यैव करणतोक्ता । तत्संबन्धाद्धि यागादेः । <quote>कुत*</quote> इति प्रश्नो-
ऽयम् । कथं पुनर्नियोगार्थस्य करणताऽवगम्यत इत्यभिप्रायः । उत्तरवादी तु﻿<pb n="296"/>
<quote>एषह्यर्थो विधीयते तथा यागादिना स्वर्गकाम</quote> इत्याधिकारलक्षणसिद्धमर्थं
दर्शयति । <quote>केन साधयेत् स्वर्ग यागादिने</quote>ति । किमनेन ग्रन्थेन प्रदर्शितं ?
सैवाधिकारिकी युक्तिः । स्वर्गं साधयतोऽधिकार इति स्थास्यति । <quote>यस्य च
शब्दस्यार्थेन फलं साध्यते तेनापूर्वं कृत्वा नान्यथेति ततोऽपूर्वं गम्यत</quote> इति
पूर्वापरविरोधपरिहारोऽयम् । पूर्वं हि नियोगात् फलमित्युक्तम् इदानीं यागा
त्फलमिति । तेनापूर्वं कृत्वेत्यविरोधः । ततोऽपूर्वमेव फलसाधनमिति गम्यते ।﻿<pb n="297"/>
<quote>अतो यस्तस्य वाचक इति</quote> निगमनमेतत् । यस्मादपूर्वं साधयन्
भावार्थः फलं निष्पादयति नान्यथा, क्षणिकत्वात् तेन तद्विषयो विध्यर्थो
लिङादिभिः प्रत्याय्यते । तस्य च विषयाधीनप्रतिपत्तित्वात्, भावार्थानां
च विषयबोधकत्वात् ततोऽपूर्वं प्रतीयत इत्युच्यते, न पुनस्तस्यामी वाचका
इति । <quote>न तु कश्चित् साक्षादपूर्वस्य वाचकोऽस्ति</quote>इति भावार्थाभिप्रायमेतत् ।﻿<pb n="298"/>
न पुनर्लिङादिशब्दोऽपि नियोगं नाचष्टे । कथं पुनर्भावार्थे वाचक-
त्वाशङ्का ? केवलस्याप्रयोगात् नियोगशब्दस्य, तिङन्तस्यैव प्रयोगात्;
तेन यावत्प्रयोगानुवर्तिन्येव वाचकतेति भ्रान्तानामर्थावगमं मुक्त्वा प्रयोगे-
यत्ता न सिध्यतीति तन्निराकर्तुमवाचक इत्युक्तम् ।</p>
<p>ननु च न युक्तम् निराकर्तुम् किं वा प्रयोगेयत्ता
अन्यथा सिद्ध्यति ? अर्थावगमो वा विभागादवगम्यमानः किमपह्नोतुं﻿<pb n="299"/>
शक्यते ? किं तर्हि प्रयोगनियमे कारणं ? प्रयोग एव । वाचक-
त्वस्येव प्रयोगस्याप्यनादितोक्ता । तस्मात्सूक्तं न भावशब्देन नियोगोऽर्थो-
ऽभिधीयत इति । <quote>भावार्थैः किमपि भावयितव्यं</quote> इत्यवैभक्तिक-
संबन्धं फलनियोगभावार्थानां दर्शयति ।</p>
<p>अतो नायं वैनियोगिकः संबन्ध इति सिद्धम् । अन्यथा﻿<pb n="300"/>
विनियोगाभावादसम्बन्धं बादरिरिव विभक्तिविधानानुसारी मन्यते ।
अतश्च स्थित एतस्मिन्नधिकरणे गुणविधिर्नामधेयमिति विचारो भविष्यतीति
न शक्यते वक्तुम् । किं पुनः कारणं न विनियोगलक्षणसंबन्धोऽयं ?
विनियोजकानां श्रुत्यादीनामभावात् । कथमभावः ? संबन्धस्यानवगमात् ।
ननु चायमस्ति संबन्धः यजेत स्वर्गकाम इति । बाढमस्ति न पुन-
रदैमर्थ्यलक्षणः । किं लक्षणस्तर्हि ? अधिकारलक्षणः । ऐद-
मर्थ्यं च विनियोगावगम्यमित्युक्तं शेषः परार्थत्वादित्यत्र । तत्र च
श्रुत्यादीनि विनियोगे कारणानीति ।</p>﻿<pb n="b301"/>
<p>कथं तर्हि <quote>“कर्माण्यपि जैमिनिः फलार्थत्वात्”</quote> इति ? न
द्रव्यगुणसंस्कारेष्वेव पारार्थ्यं फलयागपुरुषेष्वपीति बादरिपक्षं निरस्यता
पारार्थ्यलक्षणः संबन्धोऽत्रास्तीत्यभ्युपगतम्। सत्यमभ्युपगतं न पुन-
स्तच्छब्देदंपरतया। तथाच दर्शितं नष्टाश्वदग्धरथवदिति <quote>“ननु च
भावार्थैः किमपि भावयितव्यं स्वर्गकामस्य च केनापि”</quote> इति गुण-
प्रधानभावं दर्शयति। स च पारार्थ्ये सतीति पुनरैदंपर्यमेव प्राप्नोति।
नेत्युच्यते। भावस्वभावो ह्ययमिति कथ्यते नेदंपरताशब्दस्य। अत
एव च द्रव्यशब्देभ्यः तृतीयायुक्तेभ्योऽपि न विध्यर्थताऽभ्युपगता।</p>
﻿e<pb n="b302"/>
तस्मान्न विनियोगाद्यागस्वर्गयोः संबन्धः। कथं तर्हि, भावार्थत्वा-
देवेत्युक्तम्। अत एव चाख्यातं न संबन्धे स्मरति पाणिनिः।
ननु च कर्तरि कर्मणि भाव इति स्मरति। सत्यं स्मरति
न तेषामन्यसंबन्धिताम्। यथा प्रातिपदिकादवगतस्यार्थस्य
संबन्धप्रतिपादिन्यो विभक्तयः न तथाऽऽ ख्यातात्तस्यार्थस्य। ननु च
तृतीयादिभिः द्विष्ठत्वात्संबन्धस्य द्वयोरपि सम्बन्धिता उक्ता भवतीति।
सत्यं द्विष्ठः संबन्धः। सम्बन्धिता पुनर्नामार्थस्यैव तृतीयादिभिः।
यथा पुमान् सद्वितीयो द्विवचनस्यौकारान्तस्य न पुनर्द्वितीयोप्यर्थः।

﻿<pb n="b303"/>
अत एव चाख्यातार्थे कर्तृकर्मगता सङ्खयैवोच्यते वचनैः न
पुनः कर्त्रादयः, प्रमाणान्तरावगम्या हि ते नियोगतः प्रत्यक्षादि-
भिर्वा। अत एव तु नियोगः कार्येप्यर्थे न भविष्यन्तमर्थ---
मवगमयति। कारकव्यापारो हि कालत्रयावच्छेद्यो नाधिकारः। कथं
तर्हि प्रयाजादेर्विनियोज्यत्वं ? नाख्यातात्पारार्थ्यमवसीयत इत्युक्तम्।

﻿<pb n="b304"/>
<quote>“किमेतावन्त्येव प्रमाणानि इत्यत्र परिहारं वक्ष्यामः। <quote>“नैवं द्रव्यगुण-
शब्दा”</quote> इति। किं नैवं ?”</quote> नैवमधिकारलक्षणसम्बन्धमर्हन्तीत्यर्थः।
सर्वथा हि विनियोगप्रमाणविषया एवैते। अतः सिद्धं भावार्थत्वादेव
विनियोगसंबन्धितां प्रतिपद्यत इति।
कथं तर्हि स्वर्गकाम इति। विषयमङ्गीकृत्यैतदुक्तम् न पुनर्वि-
नियोज्यताम्। यथा चैतदेवं तथा स्वर्गकामाघिकरणे निपुणतर---
﻿<pb n="b305"/>
मुपपादयिष्यामः। <quote>“भवन्ति केचित्कर्मशब्दा न भावार्थाः यथा श्येनैकात्रि-
कादयः केचित् भावार्था न कर्मशब्दाः यथा भावो भवनं भूतिरिति”</quote>
भावार्थाः कर्मशब्दा इति पदद्वयाभिधाने भावार्थस्य किं प्रयोजनम् ? यदि
कर्मशब्देभ्यः क्रियेत्युच्यते श्येनैकत्रिकादिभ्योऽप्यपूर्वस्योत्पत्तिरित्युक्तं
स्यात्। एतेऽपि हि कर्मशब्दाः। एतेभ्योऽपि किमिति न भवति ? द्रव्य-
गुणशब्दनिवृत्त्यर्थं भावार्थाः कर्मशब्दा इत्युक्तम्। न कर्मशब्द-
निवृत्त्यर्थम्। तस्मादभिधीयमाने विशेषणे नैव श्येनादीनां
निवृत्तिः। एतेऽपि भावार्थस्यैव कर्मणो वाचका यागादेः।
﻿<pb n="b306"/>
इदमपरं खर्परं <q><quote>“स्थित एतस्मिन्नधिकरणे नामधेयं”</quote></q> न पुनरस्यां
चिन्तायां कर्मवचनत्वं श्येनादेरुपपद्यते। यदाऽऽख्यातार्थेन विधिः साध्यत
इति स्थितं तदा लक्षणाभयन्नामधेयत्वाभित्युक्तम्। अतः श्येनादिनि-
वृत्त्यर्थमभिधानद्वयं शक्यम्। अत्राभिधीयते। नेदं शक्यं यदि कर्म-
शब्देभ्य इत्युच्यते इदमेवाधिकरणं स्थितिं न लभते। स्थाप्यमानं ह्येतज्ज्यो-
तिष्टोमादेः कर्मशब्दतामावहति। अतश्च न नामाख्यातयोः विशेषो लभ्यते।
﻿<pb n="b307"/>
भावशब्दाभिधाने पुनः सिद्धवत्कर्माभिधानात् ज्योतिष्टोमादेर्निवृत्तिः।
सकर्मके पूर्वापरीभूते भावशब्दो वर्तत इति।</p>
<p>एवं तर्हि भावशब्दा इत्येवास्तु कर्मशब्द्नग्रहणमतिरिच्यते। इद-
मेव हि न लभ्यते पूर्वापरीभूते सकर्मके भावशब्दो वर्तत इति।
अन्यत्रापि दर्शनात् भावो भवनं भूतिरिति भावशब्दस्य। किं पुनरुदाहरणं ?
﻿<pb n="b308"/>
<p>यदि श्येनैकात्रिकादयोऽपि कर्मशब्दा नैवं द्रव्यगुणशब्दानां निवृत्त्यर्थ-
मिदं सूत्रमुपपद्यते। सर्वत्राधिकारचोदनासु नामैवोपपदमुपलभ्यते।
तस्मान्निर्विषयं सूत्रं मन्वानः किं पुनरिहोदाहरणमिति पृच्छति।</p>
﻿<pb n="r309"/>
का वार्ता एतस्यैव रेवतीष्वित्येवमादिषु ?। यथाख्यातादृते नान्यस्य
विध्यर्थता संभवति तथा तत्रैव वक्ष्यामः । एवं तर्हि नामोपपदान्ये-
वात्रोदाहरणानि ? । अनेनैव सूत्रैण नामाख्यातयोः विध्यर्थत्वे
विवेकः । अविवेके हि नामतैव न स्यात द्रव्यगुणशब्दतैव
स्यात् । तस्मात्सिद्धं द्रव्यगुणनिवृत्त्यर्थमुदाहरणम् । आख्या-
तिक्यो विभक्तयः पूर्वापरीभावं प्रतिपादयन्तीत्युपरिष्टाद्वक्ष्यति ।
विसदृशविभक्तियोगाच्च ज्योतिष्टोमादेः न पूर्वापरीभूतप्रतिपादन---﻿<pb n="b310"/>
<q>नसामर्थ्यमस्तीति</q> न नामधेयानां विध्यर्थता। किन्तु आख्यातानामेवेति
<q>सिद्धो विवेकः</q>। <q>अत्र केचिच्चोदयन्ति</q>। <q>ननु कर्मशब्दमात्रात् माभूदपूर्वोत्पत्तिरित्युप-
पद्यत एवैतत्सूत्रम्</q>। <q>एनञ्च किमिहोदाहरणमित्येवमादेग्रेन्थस्याभिप्रायवर्णनमनर्थकम</q>।
अस्यार्थः। यदि तावत् द्रव्यगुणशब्दा अधिकारचोदनासु भवन्ति तदा लब्धमुदाहरण-
मिति नोदाहरणाभावाभिप्रायेणोदाहरणप्रश्नोषपत्तिः।</p>
﻿<pb n="b311"/>
<p>कथं तर्हि श्येनैकत्रिकादयो निरस्यन्ते ? अनाख्यातार्थत्वादेव।
भावार्थग्रहणं किमर्थम् ? कर्मशब्दत्वेऽपि अभावार्थत्वेन अनाख्यातार्थ-
तैवेति। तस्मात्सूक्तमेतत् किमिहोदाहरणमित्येवमादेर्ग्रन्थ-
स्योपन्यासः।</p>
<p><q>सर्वेषां भावोऽर्थ इति चेत्</q>। किमनेन पूर्वोक्तमाक्षिप्तम् ?
यत्पूर्वोक्तं तदेवाक्षिप्तम्। भावार्थेभ्यः क्रिया प्रतीयत इति। सर्वेषां भावोऽर्थ
﻿<pb n="b312"/>
इति वदता कथमिदमाक्षिप्तं भवति ? यदि ह्यभावार्थानामपूर्वार्थतां वदेत्
तदाऽऽक्षेपः संभवति। सर्वेषां भावोऽर्थ इति वदतो नैव द्रव्यगुण-
शब्दाः सन्तीत्यभिप्रायो गम्यते। न पुनर्द्रव्यगुणशब्दाः अपि
भावार्था इति शक्यते प्रतिपत्‍तुम्। कर्मशब्दसामानाधिकरण्याच्च
विशेषतः। अयमभिप्रायश्चोदकस्य। द्रव्यगुणशब्दा अपि भाव-
रूपापन्ना एव विध्यर्था भवन्ति।</p>
﻿<pb n="b313"/>
तच्चेदं दध्ना जुहातीत्यत्र प्रतिपादयिष्यामः। एवञ्चेत् सर्वेषां भावोऽर्थः द्रव्य-
गुणावगतिस्तु नान्तरीयक्येव। तस्मादभिधानवन्न स्वरूपतः क्रियान्वयो
द्रव्यगुणानाम्। तस्माद्भावार्था इति सूत्रं न विशेषावगतावलम्।</p>
<p><q>येषामुत्पत्तौ</q>। सत्यं सर्वेषां भावार्थता, किन्त्वेकस्य स्वतः
अन्यस्य तद्योगात्। किमिदं तद्योगादिति ? तदर्थानुप्रवेशादित्यर्थः।</p>

﻿<pb n="b314"/>
कथं पुनरिदमवगम्यते---एकस्य स्वतः, अन्यस्य तद्योगादनुप्रवेशादिति ?
तत्स्वभावात्, एकस्य हि सिद्ध एव स्वभावः, अन्यस्य साध्यः तत्र न
साध्यतामन्यतोऽपेक्षते। सिद्धिः पुनः न साध्ययोगाद्दते साध्यतया प्रतिपत्‍तुं
शक्यते। किं जहत्स्वभावा साध्यान्वयिता सिद्धस्य ? भवतु, को दोषः ?
अयमेव दोषः सिद्धतैव नावगम्यते। अनन्वितानाञ्चायं विवेकः सूत्रकारेण
प्रदर्शितः। तस्मान्नमः शब्दविद्भयो यैरयं विवेको निश्चीयते।</p>
﻿<pb n="b315"/>
यथाहाचार्यवान्। किन्तु निमित्तगतैषा कथा। निमित्ततश्च कार्यम-
कार्यंवेति परीक्षकैः वक्तव्यम्। तथा चेयं येषामुत्पत्ताविति भगवता
सूत्रकारेण निमित्तावस्थोपवर्णिता उत्पत्तिशब्दं प्रयुञ्जानेन। येषामुत्पत्तौ
निमित्तावस्थायामित्यर्थः। निमित्ततो ह्यकाङ्क्षा चाख्यातार्थस्यैवेति दर्शितम्।﻿<pb n="b316"/>
कार्ये पुनः किं सिद्धसाध्यविवेको नास्ति ? अस्ति तावत्
<q>आश्रितत्वात्प्रयोगस्येति</q>। किमिदमाश्रितत्वात्प्रयोगरयेति ? उच्यते।
भावार्थानामेव प्रयोगः पुरुषेणाश्रित इति।</p>
﻿<pb n="b317"/>
<p>किमिदं भावार्थानामेव प्रयोगः पुरुषेणाश्रित इति ? यावता
द्रव्यगुणानामपि किमिति नाश्रित इति ? निमित्ताश्रितत्त्वात्कार्यस्य,
यथानिमित्तमवभासते। तदिदं भाष्यकारेण <note n="1">p. 316</note>किञ्चेत्युक्‍त्वा कार्या-
दप्येवंभूतनिमित्ततैवेति प्रतिपादितम्, साक्षेपनिरपेक्षत्वात्कार्यावगतः﻿<pb n="b318"/>
क्व सापेक्षत्वं क्व वा निरपेक्षत्वमुक्तम् ? सिद्धसाध्ययोः साध्यस्यानपेक्षत्वं
विध्यर्थे साध्यविषयत्वात् नियोगस्य। साध्यापेक्षिता च सिद्धरयेति
गुणविधौ दर्शयिष्याम इत्युक्तम्। एष विनिगमनायां हेतुः।</p>
﻿<pb n="b319"/>
<q>चोदना। कथं पुनरिदमवगम्यते अस्ति तदपूर्वमिति</q> ?
ननु चायं प्रश्नो नोपपद्यते, अपूर्व हि विध्यर्थः। विधितश्च प्रामाण्य-
मित्युक्तम्। कथं तदाक्षेप उपपद्यते। अत्रोच्यते। अयमभि-
प्रायश्चोदकस्य। नियोगो हि कर्मणि पुरुषं नियुङ्क्ते न स्वार्थे।</p>
﻿<pb n="b320"/>
कर्म चानित्यम्। न च स्वर्गाद्यनन्तरमुपलभ्यते। तस्माद्यागस्य वरं
नित्यत्वं कल्पयितव्यम्। आत्मनो वा संस्कारः कश्चित, देवताप्रसादो वा
न पुनस्तेनापूर्वं कृत्वेत्येतत्सुक्तमिव प्रतिभाति।</p>
﻿<pb n="b321"/>
अत्राभिधीयते---नियोगः कर्माणि पुरुषं नियुङ्क्त इति
न सम्यगवधृतं भवता। आरम्भे हि पुरुषं नियुङ्क्ते न
कर्मणि। आरम्भविषयं हि कर्म। स चारम्भो विध्यर्थः।
﻿<pb n="b322"/>
स्वर्गकामस्य चासावित्यारम्भात् स्वर्ग इति। ब्रूमः। कर्मणाञ्चा---
रम्भः। कर्मादिनित्यत्वपरिकल्पना पुनः प्रमाणान्तरविरुद्धैव;
अनिमित्ता च आरम्भे प्रत्यार्थिनि। कथं पुनः प्रमाणान्तरविरोधः ?</p>
﻿<pb n="b323"/>
भङ्गित्वं हि कर्मणां प्रसिद्धमेव। क्षणान्तरानुपलम्भाच्च। आत्मनश्च
निष्क्रियत्वं सर्वगतत्वादात्मनः। पुरोडाशादेश्च कर्मवद्विनाशदर्शनात्।
सौक्ष्म्यादेश्च विशेषस्य आरम्भे प्रत्यर्थिनि नास्ति कल्पनेत्युक्तम्।
दर्शितं तद्भाष्यकारेण सामान्यकल्पनायां प्रमाणं न विशेषकल्पना---
यामिति।</p>
﻿<pb n="b324"/>
<p><q>तानि द्वैधम्। अवगतमेतद्भावशब्दाः प्रधानकर्मणो बाचका इति</q>।
क्व पुनरिदमवगतम् ? भावशब्दाः प्रधानकर्मणो वाचका इति
भावार्थाः कर्मशब्दा इत्येतत्समधिगतम्। कर्मणः पूर्वापरीभूतस्य
﻿<pb n="b325"/>
वाचका इति। न पुनः प्राधान्यं कचिन्निर्दिष्टम्। अथायमभिप्रायः
इतरत्तदर्थमिति वदता नामर्थं प्रत्याख्यातार्थस्य प्राधान्यमुक्तमिति।
तदयुक्तम्। स्वर्गकामपदार्थं प्रति गुणभावदर्शनात्। तथोचोक्तम्
---ते स्वर्गकामपदसंबन्धात् स्वर्गं भावयेदिति ब्रूयुरिति। तस्मान्न विद्मः
किमिदं <quote>‘अवगतमेतद्भावशब्दाः प्रधानकर्मणो वाचका’</quote> इति। अत्रा-
भिधीयते---प्राधान्यं हि नियोगविषयत्वमभिप्रेतम्। कुतः ? विषयत्वादेव।
﻿<pb n="b326"/>
विषयतया हि यागादयः प्रतीयन्ते नियोगार्थस्य। न कस्यचि-
दुत्पत्त्याद्यर्थतया। तदुक्तं <quote>“अधिकारलक्षणे वक्ष्यामः”</quote> इति।
तस्माद‍्युक्तमुक्तमेतदवगतमिति। चिन्ता चोपपद्यते---किं सर्वाण्येव
नियोगविषयतया प्रतीयन्ते ? उतोत्पत्त्याद्यर्थतयापि केचिदिति।
﻿<pb n="b327"/>
युक्तं तावत केषाञ्चिदुत्पत्त्याद्यर्थता कल्पयितुम् यद्यैवंभूतानामपि
नियोगसंस्पर्शितेपपद्यते; न तु तदद्यापि निर्णीयते। अथ तु
निर्णयहेतुरस्ति ततो न सर्वस्यापूर्वार्थता न्याय्या। <quote>“एवमल्पीयस्य-
दृष्टानुमानप्रसङ्गकल्पना न्याय्या”</quote> इति भाष्यम्। तत्पुनरसङ्गतार्थ-
मिति प्रतिभाति। नियोगार्थत्वेपि हि नैवादृष्टकल्पना। उच्यते।
﻿<pb n="b328"/>
परिहृतमेतत् एवमल्पोयस्यदृष्टानुमानप्रसङ्गकल्पनेत्यत्र। ननु युक्तं
तत्र प्रमाणान्तरदृष्टक्रियानिष्पत्तिपरित्यागेन नामार्थानां शब्दतो नियोगस्य
निष्पादकत्वम्। एवमप्युपपद्यमाने न युक्तमिति। अत्रापि तुल्यं क्रियान्तर-
साधनोत्पाद्यर्थतया सम्भवति शब्दे न नियोगसाधनता युक्ता। ननु च
नियोगशून्यानां नियोगविषयसाधनोत्पत्त्याद्यर्थतैव नावसीयते। न चाविहि-
तमङ्गं भवतीति वक्ष्यति। सत्यं नियोगादृते नाङ्गता। अस्त्येवात्र नियोगः।</p>
﻿<pb n="b329"/>
न च नियोगार्थतेति तृतीये वक्ष्यामः। के पुनरस्ते भावार्थाः ?
य एव लोके चिकीर्षितोत्पत्त्याद्यर्थतया प्रसिद्धा दर्शिता भाष्यकारेण।
प्रयोजनमप्युक्तम्।</p>
<p><q>धर्ममात्रे तु कर्म स्यादनिर्वृत्तेः प्रयाजवत्</q>। उक्तमजहात्क्रिया-
कारकसम्बन्ध एव नियोगसम्बन्धः। कारकाणां भावार्थानाञ्च
चिकीर्षितार्थानाम्। इहेदानीं यत्र दृष्टः संस्कारो नोप-
लभ्यते चिकीर्षितप्रतिपादिका च विभक्तिरस्ति तत्रापि किमजहत्क्रिया-
﻿<pb n="b330"/>
कारकसम्बन्धैव नियोगार्थता, उत यागादेरिव नियोगविषयतैव धात्वर्थ-
स्येति। किं पुनरत्र युक्तम् ? दृष्टस्याभावान्नियोगसिद्धिरेवावशिष्यते।
तस्मात् प्रयाजादिवन्नियोगार्थतैव सम्मार्गादेः।</p>
<p>ननु च चिकीर्षितार्थप्रतिपादिका द्वितीयाविभक्तिरविवक्षिता भवति।
न चेयमैकान्तिकी। बल्बजान् शिखण्डकान् कुर्वित्येवमादिषु व्यभिचारात्।
﻿<pb n="b331"/>
वेदेऽपि सक्‍तून् जुहोतीति। तस्मात् करणार्थेपि अस्याः प्रयोगो
दृष्टः। तुल्यश्रुतित्वाच्चेतरैः सर्वधर्मः स्यात्। उच्यते। यत्तावल्लोके
व्यभिचारदर्शनमुपन्यस्तम्---तदयुक्तम्। लोके हि विवक्षातः कारकाणि
भवन्ति। विवक्षा च पुरुषवशानुवर्तिनीं। अतः चिकीर्षितविभक्तिदर्श-
नात् तथैव विवक्षेति युक्तं प्रतिवक्‍तुम्। वेदे तु कथम् ? उक्तमस्माभिः
﻿<pb n="b332">
कार्यर्थतया प्रामाण्यम्। इह चिकीर्षितार्थापरित्यागेन नियोग-
संस्पर्शिता न शक्यते वक्‍तुम्। क्रियान्तरसाधनत्वेनाश्रवणात्
सक्‍तूनाम्। न च सक्तवो नियोगौक्‍येनेतिकर्तव्यताभावं प्रतिपत्‍तुं
क्षमाः। किमिति नियोगौक्‍यं न भवति। अभावार्थत्वात् सक्‍तूनाम्।
﻿<pb n="b333">
कार्यार्थस्य हि करणांशोपनिपातिता, किमित्यंशोपनिपातिता वा।
अतो नानुबन्धभावः। भिन्नानुबन्धानाञ्च किमित्यंशभाव एवैक्‍यम्।
भिद्यते चात्र किमित्यंशभावः। अतो नैक्‍यं विधेः। अनेकत्वाच्च नेति---
कर्तव्यता सक्तवः। तस्मादलौकिकोऽयं चिकीर्षितार्थसंयोगः, चिकीर्षित-
त्वेन सक्‍तूनामनवगमात्। न चैतावता व्यभिचारिता शक्‍यते वक्‍तुं
﻿<pb n="b334">
द्वितीयायाः। यावद्दर्शनभावी हि छान्दसः प्रयोगः। तथा च व्याख्या-
तारो दृष्टानुविधिश्छन्दसीत्युपदिशन्ति। अत एव च भगवता सूत्रकारेण
तृतीया च होश्छन्दसि इति तृतीयार्थे छन्दसि द्वितीया दृष्टेत्युक्तम्।
﻿<pb n="b335">
अत एवोपपदविभक्तितुल्यैषा। तस्मादजहत्स्वार्थवृत्तित्वान्नियोगार्थस्य
चिकीर्षितार्थैवेयं <quote>“ग्रहं सम्मार्ष्टि”</quote> <quote>“व्रीहीन् प्रोक्षती”</quote>ति द्वितीया।
ननु च दृष्टोऽर्थो नास्तीत्युक्तम्। नियोगार्थस्य साध्यत्वं न चिकीर्षि-
﻿<pb n="b336">
तार्थेषु सम्भवतीत्यप्युक्तम्। न चान्यत् प्रमाणमस्ति येन कार्यकल्पना
स्यात्। चिकीर्षितार्थाभिधानात्। नियोगार्थसंरपर्शित्वाच्च सिद्धमदृष्ट-
कार्यत्वं लोकवत् कार्यान्तरसंयोगात्। लोकेऽपि कार्यान्तरयोगित्वात्
ह/?/स्त्यादीनां सिद्धं नीराजनादेरदृष्टार्थत्वं प्रयोजनम्। वरुणप्रधासेषु श्रूयते
---शमीमय्यः स्रुचो भवन्ति हिरण्मय्यो वेति। प्रकृतौ नानावृक्षीय-
﻿<pb n="b337"/>
स्रुक्‍सम्मार्गव्यडग्यमपूर्वमिति नानावृक्षीयाः स्रुव उत्पादयितव्याः
सम्मार्गार्थेन यथा पूर्वपक्षः। यथा तर्हि सिद्धान्तः शमीमय्य एव
हिरण्मय्यो वा सम्मार्जयितव्याः। तथा परिध्यादिषु।</p>
<p>ननु च पूर्वपक्षेऽप्यङ्गप्रधानार्थमेतद्विधानं भविष्यति बर्हिर्वत्।
नैवम्। यत्र ह्यङ्गप्रधानार्थ एवोपदेशविधिः कार्यविधिरपि तथैव तत्र।
﻿<pb n="b338"/>
यत्र पुनरुपदेशे विधिभेदः कार्यविधिरपि तत्र प्रकरणात् प्रधानस्यैव
दर्शितम्---<quote>‘आनर्थक्यात्तदङ्गेषु’</quote> इति। यत्र हि प्रधानस्य तत्कार्यं
न भवति तत्रानर्थक्यात्तदङ्गानाम्। यत्र पुनः सम्भवति तत्र
﻿<pb n="b339"/>
प्रधानार्थ एव इति प्रकृतत्वादित्युक्तम्। यथा सहस्रदक्षिणादयः प्रधानद-
क्षिणासु। नोदाहरणमादरणीयं मध्वशनादिषु दर्शनात्।</p>
﻿<pb n="b340"/>
<p><q>स्तुतशस्त्रयोः</q>।। अत्रापि स एव संशयः। किन्तु स्तुत-
शस्त्रयोः चिकीर्षितार्थत्वमुत विधिविषयतैवेति। ननु चिकीर्षितार्थत्वे स्तुत्य-
र्थोऽपि हीयते स्तौति शंसतीति च तदर्थाभिधानम्। तस्मात् नात्र संशयं
﻿<pb n="b341"/>
पश्यामः। अजहत्स्वार्थे तृष्णया हि चिकीर्षितार्थत्वं गृह्यते। विपरी-
तञ्च तदत्र। अथायमभिप्रायः पशुपुरोडाशवत्; यागस्य सतो
देवतार्थत्वम्। देवतार्थत्वे च चीकीर्षितार्थत्वम्। न च यज्यर्थो-
ऽपौति। तस्मादत्रापि स्तुतेरेव देवतास्मरणं यजेरिव प्रयोजनं भविष्य-
तीति। विषम उपन्यासः। तत्र हि देवतासाधनको यागः।
अतोऽजहत्स्वार्थवृत्तित्वं युज्यते यजेः। न देवतासंस्कारत्वे कश्चिद्विरोधः।
इह पुनः स्तुतिः स्तुत्यमपेक्षते न देवताम्। एवञ्च देवतार्थत्वे
हीयेत स्तुत्यर्थः। ननु स्तुतिभाजोऽपि देवा इति देवताविदः
﻿<pb n="b342"/>
देवता चेत्साम्यं पशुपुरोडाशेन। मैवं वोचः। घोटारूढस्य विस्मृतो
घोट इति। स्तुतिभाजश्च देवता इति ब्रवीषि। हविर्भाजश्च संस्कारं
मन्यसे। पुरोडाशे त्वविभागाद्‍युक्तम्। तस्मान्नात्र पूर्वपक्षं पश्यामः। अय-
﻿<pb n="b343"/>
मेवात्र पूर्वः पक्षः। स्तौतिः स्तुत्यार्थेति, न चाचिकीर्षितः स्तुत्यः।
यागसम्बन्धित्वेनाभिधेयाभेदात्। न पुनः पुरोडाशवद्देवताभेदा-
दिति ब्रूमः। तत्र देवताप्रत्यभिज्ञानमेवाभिप्रेतम्। तच्च तत्रैव
प्रतिपादयिष्यामः। अत्र त्वभिधानाभेदमात्रेणैवाजहत्स्वार्थवृत्तिमुपपद्यत
इति पूर्वपक्षवादी मन्यते।</p>﻿<pb n="b344"/>
<p>इतरस्तु चोदयति यद्येवं माहेन्द्रस्य ग्रहृयजेः सन्निधौ
ऐन्द्रीस्तुतिस्तत्रैकाभिधानाभावात् न चिकीर्षितार्था स्यात्। उत्कर्षो
वा कल्पनीयः। उच्यते। नोत्कर्षः कल्पनीयः। इन्द्र एव
हि महेन्द्रः अभिन्नार्थाभिधानं हि सामानाधिकरण्यमुच्यते।</p>
<p>ननु च नीलोत्पलमिति भिन्नार्थावगतेः कथमभिन्नार्थाभिधानम्;
भिन्नार्थाभिधाने वा कथं सामानाधिकरण्यम् ? उत्पलगत-
﻿<pb n="b345"/>
गुणाभिधानादिति ब्रूमः। आगतोऽसि तर्हि मदीयं पन्थानम्।
तत्र प्रयुक्तः तद‍्‍गुणाभिधानसमर्थो भवति। यत्र च शब्दः
प्रयुज्यते तमाचष्टे। अत एव च गुणमभिधाय गुणिनि प्रवर्तन्ते
ये गुणशब्दास्त इह गृह्यन्ते गुणवचनतयेति समासप्रतिषेध
उक्तः। तस्मात्सिद्धमेकाभिधानम्। गुणावगतिर्हि सामानाधिकरण्ये
﻿<pb n="b346"/>
वाजिनस्थानीया। अतश्चिकीर्षितार्थत्वं स्तुतेरैन्द्र्याः। तदिदमयुक्तम्।
निरस्तोऽयमर्थः अनन्वितोऽप्यवसीयत इति। कार्ये तु कदाचिदन्वेति
कदाचिन्नेति। अवगतौ पुनः न तटस्थं पदार्थावबोधनमित्युक्‍तम्।</p>
﻿<pb n="b347"/>
माभूत्तदर्थावगतौ। कार्ये पुनरुत्तरपदार्थप्रधानत्वात् समासस्य इन्द्र एव
कार्यभाक् अन्यथा ह्यनुपपन्नैव शब्दविदां वागियं <quote>“उत्तरपदार्थप्रधानोऽयं
समासः अयं पूर्वपदार्थप्रधान”</quote> इति। किञ्चिज्ज्ञो देवानां प्रियः। समासो
हि नाम परस्परानुगमपूर्वकं पदार्थान्तरानुगमनम्, तत्रापि कदाचित्
﻿<pb n="b348"/>
पूर्वं पदं उत्तरमन्वेति। कदाचिदुत्तरं पूर्वम्। किमिदमन्वेतीति ?
इदमिदं इदमाश्रित्यायं पदार्थोऽर्थान्तरान्वयीभवतीति। ततः किम् ?
इदं ततो भवति। नानभिधानतैव स्थास्यति सगुणस्यान्वयात्।
अथ मतं अर्थान्तरसंबन्धः पुनः अर्थान्तरेण संबध्यत इति।﻿<pb n="b349"/>
उक्‍तं परस्परान्वये समासः। ततोऽर्थान्तरान्वयः। तस्मान्नार्थान्तराक्षेपस्य
समासः। न च समस्तस्य केवलस्यार्थान्तरसंबन्धः। अतः सगुणदेवता
न केवलेनाभधातुं शक्‍यते। भवति वै प्रधानस्य सापेक्षस्यापि समास इति
समासविदां गिरः श्रूयन्ते। प्रधानं चेन्द्रार्थः। अतो द्रव्यसंबन्धस्यापि
﻿<pb n="b350"/>
महत्वमुपपद्यते। न सम्यगवधृतं भवता समासविद्वचः। पदार्था---
न्तरसंबन्धप्रधानस्य समस्तस्यापि समासो निरुणद्धीति तस्यार्थः, न पुनः
समासपदनिरपेक्षस्यार्थान्तरसंबन्ध इति। ननु चासमर्थसमासा अपि
व्याख्यातृभिरुदिताः। सत्यं, उदितो यत्र तत्रैव ते भवन्तु। अत्र
पुनः समर्थः पदविधिरित्येतदेव न्याय्यम्। असामर्थ्यादर्शनात्।
﻿<pb n="b351"/>
नन चेदमेवासामर्थ्यम् माहेन्द्रो ग्रहयजिः ऐन्द्री स्तुतिरिति। एवं चाज-
हत्स्वार्थतोपपन्ना। एवमितरेतराश्रयं प्राप्नोति। चिकीर्षितार्थत्वे महे-
न्द्रस्य असामर्थ्यं, असामर्थ्ये चिकीर्षितार्थत्वमिति। इतरेतराश्रयाणि
﻿<pb n="b352"/>
न प्रकल्प्यन्त इत्युक्तम्। यद्येवमसमर्थसमासोऽपि न प्राप्नोति।
प्राधान्ये भावार्थस्य सामर्थ्यं सामर्थ्ये च प्राधान्यमिति। मैवं वोचः
अभिधानतः सामर्थ्यावगतेः तस्मात् सगुणैव देवता। अवश्यं
चैतदेवमवगन्तव्यम्। अन्यथा गुणवचनमसंस्पर्शि स्यात्। न
च संभवन्त्यां गतौ तद्‍युक्तम्। तस्मादुत्कर्ष एव प्राप्नोति।
भवतु तर्हि उत्कर्षः। नैतावता चिकीर्षितार्थत्वं त्यक्‍तुं शक्‍यते।
﻿<pb n="b353"/>
अतन्त्रे हि क्रमसन्निधी विपक्षभूते सामर्थ्ये। ननु चोत्कर्षे सति बहूनां
मन्त्राणां निष्प्रयोजनता प्राप्नोति मण्डूकसूक्तादीनाम्। न निष्प्रयोजनता,
यस्य यत्रार्थः स तत्र यातीति दर्शितं भाष्यकारेण। कथं पुनर्वाचस्तेमे
आश्विने च सामर्थ्य भिन्नार्थानां ? वचनादेकार्थता भविष्यति ऐन्द्रीवत्।
अपि वा श्रुतिसंयोगात्। अपि च न स्तौतिशंसती चिकीर्षितार्थौ भवतः।
﻿<pb n="b354"/>
कस्मात् ? देवताप्रत्यभिज्ञानाभावात्। ननु चाभिधानतः प्रत्यभि-
ज्ञानमुदितम्। तदयुक्तम् यत्र हि प्रमाणान्तरेण प्रत्यभिज्ञानमस्ति
तदेवेदमिति तत्राभिधानं न भेदार्थं भवितुमर्हति तथा च दर्शितं
---<q>वशायामर्थसमवायादिति</q>। यत्र पुनः अभिधानादेव प्रत्यभि-
ज्ञानं तत्र यागान्वयी स्तुत्यन्वयीति न शक्यते प्रतिपत्‍तुम्।
﻿<pb n="b355"/>
न चानन्वियिनोऽभिधानमस्तीति तत्र तत्रोक्‍तम्। तस्मान्न चिकीर्षिता-
र्थत्वं स्तौतेः शंसतेश्च। अतो नियोगविषयतैवावसीयते। अत एवामी
श्रुतिसंयोगा दर्शिता भाष्यकारेण स्तुतेः प्राधान्यावगमहेतवः। कथं पुनः
प्राधान्यावगमहेतवः सप्तमीसंयोगो हि अभिधानेऽपि तुल्यः। न, अभि-
धानस्य परार्थत्वात्। अभिधेयभावस्थं ह्यभिधानं स्तुतौ पुनः स्तुत्यार्थम्।
﻿<pb n="b356"/>
तच्च स्तुत्यं कवतीष्वेव नान्यत्र प्रमाणान्तरानवगमात्। अतः कवतीषु
स्तुवत इति युक्तम्। न चात्र पुरुषवशात् विवक्षातः कारका-
भिधानं शक्यते वक्‍तुम्। कथं तर्हि ? अभिधानत एव। तच्चा-
भिधानं कवतीस्थमित्युक्तम्। तथा द्वितीयाश्रुतिसंयोगः प्राधान्य-
मुत्सर्गात् गमयति। अन्यतो हि गुणभावो वक्तव्यः।
तथा इन्द्रस्य नु वीर्याणीति नाभिधाने पर्यवसानमिति कथयति।
﻿<pb n="b357"/>
प्रथमा पुनर्लिडाद्यभिहिते हि पदार्थ उपपद्यते। एवमजहत्स्वार्थता च स्तुतेः
प्राप्नोति स्तुत्याभिधानादिति प्रदर्शितम्। <q>शब्दपृथक्‍त्वादिति</q> शास्त्र-
पृथक्‍त्वं च दर्शयति। तस्य विषयभूते भावार्थ उपपद्यते न तु गुणभूते,
नियोगशून्यत्वादिति प्रदर्शितम्। नियोगशून्यत्वं च तृतीये वक्ष्याम
﻿<pb n="b358"/>
इत्यप्युक्तम्। किञ्चाग्निष्‍टुति आग्नेयीविधानात् प्रधानार्थतैव गम्यते।
गुणपक्षे हि कार्यत एव प्राप्नोति। <q>अन्यश्चार्थः प्रतीयत इति</q>।
अनेनापि शास्त्रभेद एव कथ्यते। इयांस्तु विशेषः पूर्वत्र स्वतः।
इह तु संबन्धोपाधिकः। <quote>“प्रधानकर्मवदभिधानं”</quote> इति प्रधानस्यैवोचितं
﻿<pb n="b359"/>
नामेति कथयति। कुतः ? भेदावगमात्। गुणकर्मणां भेदो नास्तीति
सोमं कीणातीत्यत्र दर्शयिष्यामः। भेदानुपाति च नाम। तस्मादनुचितं
गुणकर्मणां भिन्नं नाम। फलनिर्वृत्तिं च कर्मणः सकाशाद्दर्शयति
न चिकीर्षितात् देवतातः। तस्मादचिकीर्षितार्थत्वं सिद्धम्। प्रयोजनं
त्वन्यत्रेत्युक्‍तं भाष्यकारेण।</p>
﻿<pb n="b360"/>
<p><q>विधिमन्त्रयोरैकार्थ्यमैकशब्द्यात्। किं यद्वद्‍्ब्राह्मणे भाव-
शब्दो विधायकः तद्वन्मन्त्रेष्वपि, उत तन्मन्त्रेऽविधायक इति</q>।
किमिदमुपन्यस्तम् ? ननु न श्रुतं भवता यदुपन्यस्तम्। सत्यं श्रुतं
किन्तु असम्बद्धमिव प्रतिभाति। कथमसम्बद्धम् ? विनियुक्तो हि
मन्त्र इति स्थितम्। प्रयोगसमवायी च मन्त्रः स्मरणेनोपयुज्यत इति
स्थितम्। अतः काऽत्र विधायकाशङ्का ? अथ मन्यसे नियोग-
﻿<pb n="b361"/>
श्रवणात् भवत्याशङ्केति तदपि निराकृतं <quote>‘य एवं विद्वान् पौर्णमासीं यजत’</quote>
इत्येकार्थतावगमात्। एवं तर्हि एकार्थतयैव विधायकताशङ्का ब्राह्मणप्रति-
पादितमर्थं मन्त्रोऽभिधत्त इति। अतोऽभिन्नार्थत्वात् अभिन्नाथस्य विधान---
माभिधानं च न सम्भवतीति पूर्वपक्षः। अर्थतश्चैकत्वं नानात्वं न शब्दा-
नाम्। ननु चैवमभिधायकत्वं हीयते मन्त्राणां समिदादीनामिव परस्परम्।
﻿<pb n="b362"/>
उच्यते---नैतत्। तन्निमित्तत्वाद्विधेः। निमित्तं हि विधिर्न बाधत इति
न्यायविद्भिरुक्‍तम्। अतः सिद्धमविशेषात् द्वयोर्विधायकत्वम्।</p>
<p><q>अपि वा प्रयोगसामर्थ्यात्</q>। उच्यते। अभिधायकतया ह्येकार्थ-
त्वं मन्त्रस्य प्रतिपन्नम्। कस्याभिधायकतया ? विहितस्य। न च
विहिताभिधाने विधानं शक्यते। विधाने हि कर्मान्तरापत्तिः।
﻿<pb n="b363"/>
कर्मान्तरत्वे वा अनभिधायकत्वं समिदादीनामिव परस्परम्। ततश्च
विनियोगश्रुतेः बाधः। भवत्विति चेत् न, अभिधायकतया हि नियोग-
संस्पर्शसिद्धेः। तस्मान्न नियोगान्तरमर्हति। <q>स्तुत्यर्थतायामप्यनर्थक्य-
मिति। केयमकाण्डे स्तुत्यर्थताशङ्का</q>। उच्यते---स्तुतावपि विहिताभिधानं﻿<pb n="b364"/>
दृष्टम्। ततः किम् ? एकवाक्यतायामेवैतदुपपन्नं, विहिताभिधानं नाम
न वाक्यभेदे, अभिन्नं च विधिवाक्यान्मन्त्रवाक्यम्। तस्मादाभिधायकत्व-
मुपपादयितुं दुश्शकम्। ननु च विनियोगेन विहिताभिधायकत्वम्।
उच्यते---ऐदमर्थ्ये हि प्रभविष्णुता विनियोगस्य नेदं कार्यत्वे। सत्यम्।
﻿<pb n="b365"/>
यत्र पदनिबन्धनमेकवाक्यत्वं तत्र श्रुत्यैव विहिताभिधानम्। इह पुनः
उपादानतः। तस्मान्न स्तुतिः संभवति। पदनिबन्धनोत्तरकालभावित्वात्।
अतो भिन्नवाक्यानामपि भवति विहिताभिधायकत्वम्। इदं
कार्यत्वे ह्य‍ुपादानं भवति। तस्मात्सिद्धं विहिताभिधानं मन्त्राणां
कार्यम्।</p>
<p><q>तच्चोदकेषु मन्त्राख्या। उक्तं मन्त्रगतो भावशब्दोऽभि-
धायक इति</q>। अभिधायको न विधायक इत्येतावद्वक्‍तव्यम्।
﻿<pb n="b366"/>
किं मन्त्रशब्देन ? न च मन्त्रशब्दाभिधेयतया । कथं तर्हीषेत्वेत्ये-
वमादिभिः प्रतीकैः ? तस्मान्मन्त्रशब्दाभिधानमतिरिच्यत इतीव प्रति-
भाति । क्रियमाणेऽपि मन्त्रशब्दाभिधाने न मन्त्रत्वादभिधायकत्वं,
विधायकत्वमपि मन्त्रेषु वसन्ताय कपिञ्जलनालभत इत्येवमादिषु
दृष्टम् ।</p>
<p>यदपि भाष्यकारेणोक्तम्&mdash;<q>अज्ञाते मन्त्रशब्दे तद्रतो भाव-
शब्दः कथं विचार्यो भविष्यति ? इदमर्थतोऽधिकरणं पूर्वं द्रष्ट-
व्यमिति ।</q> एतदप्ययुक्तमिव । न मन्त्रत्वादभिधायकत्वं; किं तर्हि ?
विनियुक्तत्वादिति । विनियोगश्च इषेत्येवमादिभिः प्रतीकैः इत्युक्तम् ।﻿<pb n="b367"/>
अन्यथापि चायं सूत्रार्थों गच्छत्येव। मन्त्रशब्दोऽभिधायकेषु पूर्व-
स्मिन्नधिकरणे प्रयुक्तः। तद्वयाख्यानार्थमभिधायकेषु किं मन्त्रशब्दा---
भिधानमस्ति। बाढमस्ति। तच्चोदकेषु मन्त्रशब्दमभियुक्‍ताः प्रयुञ्जते।
एवं च <quote>“प्रायिकं”</quote> इत्येतदपि न वक्‍तव्यम्। मन्त्राभिधानप्रसिद्धि-
कथनार्थमित्येतत्सूत्रं न मन्त्रलक्षणपरम्। <quote>“लक्षणेन तु सिद्धानां”</quote> इत्येव-
माद्यसमञ्जसमेव। तस्मादव्यापितालक्षणदोषकथनेन स्वकौशलप्रदर्श-
नार्थं लक्षणसूत्रत्वमध्यारोप्यते। अत्रभिधीयते---भाष्यकारस्यापि पूर्वोक्तमन्त्र-
पदव्याख्यानमेवैतदभियुक्ता उपदिशन्ति। <q>मन्त्रा आवर्तन्त इति वदतः
﻿<pb n="b368"/>
पदार्थकथनपरं चैतद्भाष्यम्। अतो यदन्यत् तल्लक्षणदूषणपरमेव।
प्रायिकमेतदिति प्रकटितम्। अत एव वृत्तिकारोदाहरणप्रपञ्चोक्तिरपि
नैव मृष्यते भाष्यकारेण। लक्षणाभिधानपक्षे हि लक्षणविशेषाभिधान-
मुपपद्येतापि। पदार्थव्याख्याने पुनः अनवसर एव तल्लक्षणविशेषाभिधानस्य।
तच्चैतत् वृत्तिकारेणोदाहरणापदेशेनेति वदता असंबद्धतैव कथिता।
तस्मान्मन्त्रपदार्थकथनमेवैतत् सूत्रं न मन्त्रलक्षणपरम्।</p>
﻿<pb n="b369"/>
﻿<pb n="b370"/>
<p><q>शेषे ब्राह्मणशब्दः ।</q> तच्चोदकेषु मन्त्राख्येति मन्त्रशब्दार्थकथनपरे
सूत्रे कः पुनः प्रसङ्गः शेषे ब्राह्मणशब्द इति । लक्षणपरे पुनः सूत्रमुपप-
द्यत एव, लक्षणपरेऽप्युक्‍तो दोषः । अतो न विद्मः कथमिदमिति । अत्रो-
च्यते&mdash;शब्दार्थकथनपरमेवैतत्सूत्रद्वयं विधिमन्त्रयोरैकार्थ्यमिति । किमिदं﻿<pb n="b371"/>
विधिमन्त्रावित्याशङ्क्यते ? अस्तीदं द्वयं वेदे केचिन्मन्त्राः
किञ्चिद‍्ब्राह्मणमिति । यत्राभियुक्ता मन्त्रशब्दं प्रयुञ्जते स मन्त्रः । यत्र
च विधिरिति च ब्रुवते तद्‍्ब्राह्मणम् । वृत्तिकारमतोपन्यासस्तु पूर्ववत्
द्रष्टव्यः ।</p>﻿<pb n="b372"/>
<p><q>अनाम्नातेष्वमन्त्रत्वम् ।</q> ऊहप्रवरनामधेयानि चिन्त्यन्ते&mdash;किं
मन्त्रशब्दाभिलप्यान्येतानि उत नेति । ननु तच्चोदकेषु मन्त्राख्येति
यत्राभियुक्ता मन्त्रशब्दं प्रयुञ्जते स मन्त्र इत्युक्तम् । न चाभिधाय-
कत्वं मन्त्रत्वे लक्षणम् । न चोहादीन्यभियुक्‍तैः मन्त्रत्वेनाभिलप्यन्ते
तस्मादनुपपन्नः संशयः । अत्राभिधीयते&mdash;ऊहप्रवरनामधेयैर्हि
क्रतुषु मन्त्रकार्यं क्रियते । न चामन्त्रैः मन्त्रकार्यं निष्पद्यत इति
पूर्वपक्षवादिनोऽभिप्रायः । राद्धान्तवादीतु मन्यते-सत्यं अमन्त्रैः मन्त्रकार्यं
न भवति न पुनरमन्त्रानुगृहीतैः मन्त्रैः । ऊहप्रवरनामधेयानि च मन्त्राणा-﻿<pb n="b373"/>
मुपकारं कुर्वन्ति सन्त्यनुग्राहकाणि प्रयत्‍नकरणादिवत् । न
चानुग्राहकं मन्त्रशब्दाभिलप्यं प्रयत्नकरणमिव । तस्मादमन्त्रत्वम् । कः
पुनरेभिरनुग्रहो मन्त्रस्येति ? यथैव ताल्वादिभिरर्थाभिधाने साहाय्यम् ।</p>
<p>ननु चोहप्रवरनामधेयानि स्वयमभिधानं कुर्वन्ति न साहाय्यम् ।
न खल्वत्र कश्चिद्विशेषः । केचित प्रधानकार्ये उपकुर्वन्ति केचिदङ्ग-
कार्ये । यथा स्वमिसंस्काराः प्रयाजादयश्च । तस्मादुपपन्नममन्त्रत्वं
स्वामिसंस्काराणामिव न प्राधान्यम् । प्रयोजनं भाष्योक्तम् ।</p>﻿<pb n="b374"/>
<p><q>तेषामृग्यत्नार्थवशेन पादव्यवस्था ।</q> केन प्रसङ्गेनेदमायातं ?
अनेनेदमायातम् । मन्त्रब्राह्मणशब्दयोः वेदाभिधेयस्यार्थस्य वाच्य&mdash;
तया नियम उक्तः । ऋगादिशब्दैश्च व्यवहारो दृश्यते वेदशब्दाभि-
धेयार्थ एव । ऋचो यजूंषि सामानीति ऋग्यजुस्सामशब्दैरेवाभिदधति ।
अतः को भागः ऋक्शब्देनोच्यते ? को वा यजुश्शब्देन ? को वा
सामशब्देनेति ? तत्र ऋक्शब्दाभिधेयप्रदर्शनार्थमिदमारब्धम् ।</p>﻿<pb n="b375"/>
<p>यत्र पादव्यवस्था स ऋक्‍शब्दाभिधेयोऽर्थ इति निरूपितम् ।
अर्थग्रहणं त्वनुवाद इत्युक्तं भाष्यकारेण । कः पुनरयं पादो नाम ?
गायत्र्यादीनां छन्दसां भागसम्मितोऽक्षरसमूहः पादः ।<p>
<p><q>गीतिषु सामाख्या ।</q> प्रगीते मन्त्रः सामेति वक्तव्ये गीतिषु सामाख्ये
त्युच्यते । कथं नाम रथन्तरादयः सामविशेषशब्दाः गीतिविशेषस्य
﻿<pb n="b376"/>
वाचकाः स्युरिति । ननु च गीतिमात्रे नाभियुक्ताः साम-
शब्दं प्रयुञ्जते, यतो रथन्तरमधीष्वेत्युक्तः सर्कामेव गीतिमधीते न गीति-
मात्रम् । नाक्षरान्तरेष्ववस्थितम् । नाक्षरान्तरेष्वप्यन्यत्र वचनात् ।
अथायमभिप्रायः&mdash;न च पदशून्यं गीतकमस्तीति; सर्का हि गीतिः
सामशब्दवाच्या । गीतिस्वरूपाभिव्यक्‍त्यर्थमक्षरोपादानमिति चेत् विपरीतं﻿<pb n="b377"/>
तत्, अक्षराभिव्यञ्जिका हि गीतिरिति वक्ष्यामः । अतो गीतिमात्र-
वचनत्वे प्रतिभामात्रं सूत्रकारस्य ।</p>
<p>अत्राभिधीयते&mdash;अन्वयव्यतिरेकावगम्यं हि पदपदार्थनिरूपणम् ।
तत्र या अभिवती ऋक्‍समाम्नाये पठ्यते सा न रथन्तरशब्दाभिलप्या । किञ्च
रथन्तरबुद्धेरुत्पादिका गीतिः । न पुनः ऋगेव ऋगादिष्वपि प्रयुज्यमाना
अध्येत्दृणां रथन्तरबुद्धिमुत्पादयति । ब्रुवते च रथन्तरमनेन श्लोकेन
न गीतमिति । तस्मात् सूक्तं गीतिषु सामाख्येति ।</p>﻿<pb n="b378"/>
<p><q>शेषे यजुः शब्दः ।</q> गीतिपादबद्धाभ्यां यदन्यन्मन्त्वजातं तद्यजुः
अनयोः यल्लक्षणं तच्छून्यतैव लक्षणं यजुषः । कथितः त्रिविधो मन्त्रः
ऋचो यजूंषि सामानीति ।</p>
<p><q>निगदो वा चतुर्थं स्यात् ।</q> उक्तं ऋचो यजूंषि सामानीति
त्रिविधा मन्त्राः । अयमपरः चतुर्थो व्यपदेशः श्रूयते निगदा इति ।</p>﻿<pb n="b379"/>
एवमध्येतारो व्यपदिशन्ति निगदा वर्तन्ते न यजूंषि, यजूंषि वर्तन्ते न
निगदा इति । उपांशुत्वेन प्रयोगो नेष्यते निगदानाम् । किमिति﻿<pb n="b380"/>
नेष्यते ? वचनात् । कार्यस्यासिद्धेर्नेष्यत इति स्यात्, न; वचनपूर्वकत्वात्
कार्यस्य । अत एवेदं चतुर्थं मन्त्रजातमिष्यते । माभूत् कार्यविरोधो वचनस्य﻿<pb n="b381"/>
अजहत्स्वार्थं वचनमिति स्थितम् । ननु चोच्चैर्निगदेनेत्यपि वचन-
मस्ति । अयमपरो दोषः अविभागे हि विकल्पः प्राप्नोति ।</p>
﻿<pb n="b382"/>
तस्मात् सिद्धं निगदो वा चतुर्थं स्यादिति । अत्राभिधीयते । नेदं चतुर्थं
मन्त्रजातम् । यजूंष्येव निगदाः अपादबद्धत्वादप्रगीतत्वाच्च । व्यपदेशश्चैव-
मुपपद्यते । यदुक्तं व्यपदेशादन्यत्वमिति तत् प्रकर्षाभिधानात्परिहृतम् । यदु-
क्तमुपांशुत्वं वचनादिति तदप्युच्चैर्निगदेनेति प्रकर्षाभिधानोपपत्तेः परिहृतम्﻿<pb n="b383"/>
गोबलीवर्दवत् । न चोच्चैष्ट्‍वैन ऋक्‍त्वं अपादबद्धत्वादित्युक्तम् । तस्मात्
सिद्धं ऋचो यजूंषि सामानीति ।</p>
<p><q>अर्थैकत्वादेकं वाक्यम् ।</q> उक्तं त्रिप्रकारो मन्त्र इति ।
पाठादेव ज्ञातपरिमाणं द्विविधं मन्त्रजातम् । यजूंषि पुनः पाठात्
परिमाणतः न शक्यन्ते ज्ञातुं कियदेकं यजुरिति।</p>﻿<pb n="b384"/>
<p>ननु विनियोगाद्यजूंष्यपि ज्ञातुं शक्‍यन्ते परिमाणतः । इषेत्वेत्या-
च्‍छिनत्ति ऊर्जेत्वेत्यनुमार्ष्टि इति । मैवम् । विनियोगाद्धि तादर्थ्यमव-
सीयते न परिमाणम् तदर्थोऽयं प्रयासः ज्ञातपरिमाणविनियोगादैदमर्थ्यम् ।
ननु चेति शब्दः पूर्वोक्तस्य करणतामापादयति । कस्य पूर्वोक्तस्य ? वर्णस्य
वेति न विद्मः । न चार्थसंबन्धादृते वर्णो वर्णस्यान्वयी भवति पदं वा पदस्य ।﻿<pb n="b385"/>
तस्मात् तस्यैकस्य पूर्वोक्तस्येतिशब्दः करणतामापादयति । स त्वन्यतो
विज्ञेयो वर्णपदवाक्यतया । न ह्यर्थादृते वर्णव्यतिरेकेण शक्‍यते वर्णस-
मूहस्येति शब्दसंबन्धो वक्‍तुम् । ननु च ब्राह्मणवाक्यवत् मन्त्रवाक्यमपि
एकवाक्‍यतयाऽवसीयते । सत्यं, यदि स्वतन्त्रादर्थप्रतिपत्तिः स्यात् । विनि-
योगसव्यपेक्षं हि मन्त्राणामर्थप्रतिपादनसामर्थ्यमित्युक्तं मन्त्राधिकरणे ।﻿<pb n="b386"/>
एवं चेत् ऋचोऽपि विनियोगापेक्षत्वादर्थस्य अर्थपरत्त्वाच्च मन्त्राणा-
मन्यत एव परिमाणावगतिः । सत्यमर्थपरिज्ञानमन्यतः । परिमाणं तु
छन्दसः सकाशाद्विज्ञायत इत्युक्तम् । तस्मात्‍कियद्वाक्‍यं यजुरित्ये&mdash;
(वम)तावानस्य व्यापारः । सामानि तु गीतकान्यभियुक्तैः परिमाणतः स्मर्यन्ते
तदिदं परिमाणलक्षणं यजुषामुच्यते । अर्थैकत्वात् साकाङ्क्षत्वाच्चेति ।
किमिदं अर्थैकत्वं ? अनुष्ठेयस्य स्मरणम् । एवं तर्हि पदं पदमात्र-﻿<pb n="b387"/>
मेकार्थमेकं वाक्‍यं; पदेन पदेन ह्यनुष्ठेयस्य स्मरणं न वाक्‍येन ।
ननु चानन्वितस्य पदाभिधेयता नास्तीत्‍युक्तं, एवं तर्हि द्वयोर्द्वयोरेकार्थत्वं
पदार्थेन हि पदार्थोऽन्वीयते न पदार्थसमुदायेन । उपपद्यते चैतल्लक्षणम्
अर्थैकत्वात् साकाङ्क्षत्वाच्चेति । एवं तर्हि प्रयोजनवाच्योऽयमर्थशब्दः
परिगृह्यते न प्रतिपाद्यवाची । कथं तर्हि साकाङ्क्षत्वम् ?</p>﻿<pb n="b388"/>
उच्यते । द्वयोर्द्वयोः संबन्धः । एवं चेदुपपन्नमेव साकाङ्क्षत्वम् ।
किन्तु प्रधानपदेन सकलं पदजातमभिसंबध्यते प्रयोजनं च प्रधानामि
त्युच्यते । तस्मात् प्रयोजनवाच्येऽपि सिद्धं साकाङ्क्षत्वम् । किमर्थमुभयं
सूत्रितम् । उक्तं भाष्यकारेण ।</p>
<p><q>समेषु वाक्यभेदः स्यात् ।</q> यत्रेदानीं विध्यन्तर&mdash;﻿<pb n="b389"/>
विहितप्रयोजनसंबन्धो नास्ति यजुषश्चैकार्थत्वं विनियोगादित्युक्तम्;
तत्र किं तत एव विनियोगादेकार्थत्वं उतान्यतो मृग्‍यम् ।﻿<pb n="b390"/>
पूर्वपक्षवादिनोऽभिप्रायः&mdash;यजुष एव एकार्थता युक्ता न विनियोगतः
पारार्थ्यमात्रपर्यवसानाद्विनियोगस्य । य(द्य)दीषेत्वेत्यत्राध्याहारादेकार्थत्वं
एवमूर्जेत्वेत्येवमादिसहितस्यापि । तस्मादेकं वाक्‍यम् प्रतिपत्तिप्रयोजन
गुणप्रधानभावो भविष्यति ऋचामिव कार्यान्तरे प्रयुज्यमानानामिति ।﻿<pb n="b391"/>
अत्राभिधीयते&mdash;विनियोगादेवैकं प्रयोजनं युक्तम् । कस्मात् ?
यत्र विनियोगः तत् प्रयोजनं यस्मात् । न तर्हि पूर्वः पक्षः, शाखा
हि प्रयोजनम् । वचनान्तरविहितत्वान्निर्वापवत् । सत्यं प्रयोजनम् ।
न तु प्रतिपाद्यतया । प्रतिपाद्येन प्रयोजनेन प्रयोजनवन्तो मन्त्राः ।
तस्मादध्याहारापेक्षत्वात् प्रतिपाद्यस्य सर्वार्थमेकं भविष्यतीति प्रदर्शितम् ।﻿<pb n="b392"/>
राद्धान्तवादिनस्त्वयमभिप्रायः&mdash;अध्याहृतस्यैकस्य अनेकार्यतया गुण-
प्रधानार्थता दृष्टार्थता वा कल्‍पनीया । तच्चोभयमप्‍यन्याय्यम् । तस्मा-
द्यथाविनियोगं वाक्‍यम् । इषेत्वेति पदार्थद्वयसंबन्धात् शक्‍यत इतिशब्देन
संबन्धः प्रतिपत्‍तुमिति, नियोगो हि वाक्‍यार्थस्य करणतामापादयति
पदार्थस्येव विभक्तियोगः । तस्माद्यथाविनियोगं वाक्‍यभेदः । एवं
<quote>‘क्‍लृप्तीर्वाचयति’</quote> इति बहूनां विनियुक्तत्वात् तन्निष्पत्त्यर्थं क्‍लृप्तेः प्राधान्यं
नाद्रियते विभागवत् ।</p>﻿<pb n="b393"/>
<p><q>अनुषङ्गो वाक्‍यसमाप्तिः ।</q> सैवेयं यजुर्गता कथा वर्तते । ननु
चेयं वृत्ता । विनियोगतः सामर्थ्यतः परिमाणमुक्‍तं यजुषः । सत्यमुक्तम् ।
उक्तविषय एवायं पुनर्विचारः । कः पुनरसौ । अयमसौ, यत्र बहूनि वाक्‍य-
शेषापेक्षाणि वाक्‍यानि एकश्च वाक्‍यशेषः किं यस्यानन्तरं तेनैव संबध्यते
उत यावद्भिराकाङ्क्षयत इति । किं पुनरत्र युक्तम् ? पूर्वपक्षवादी त्वेवं﻿<pb n="b394"/>
मन्यते । आकांक्षा सन्निधिः योग्यत्वं च संबन्धहेतुः सन्निधिश्चापेक्षिकः ।
तस्मादनन्तरं सन्निहितमुच्यतेऽव्यवधानपेक्षम् । अतो[ना]नुषङ्गः ।</p>
<p>अत्राभिधीयते&mdash;सत्यमाकाङ्क्षा सन्निधिः योग्यत्वं च संबन्धे हेतुः
सन्निधानं पुनर्नाव्यवधानापेक्षम् । किं तर्हि ? सजातीयाव्यवधानापेक्षम् ।
न चात्र सजातीयो वाक्‍यशेषो व्यवधायको (दृश्यते)विद्यते । शोषिणस्त्वसजा-
तीयत्वान्न व्यवधायकाः । न हि यो यमपेक्षते स तस्य व्यवधायको भवति﻿<pb n="b395"/>
यथा बहूनि आख्याताकाङ्क्षाणि नामानि । तत्र सम्बन्धे
आनन्तर्यमात्रान्न व्यवधानं कुर्वन्ति । अथ मन्यसे पदधर्मोऽय&mdash;
मिति न पदत्वात्संबन्धः । किं तर्हि ? आकाङ्क्षितत्वादेव ।﻿<pb n="b396"/>
यत्‍पुनरिदं भाष्यकारेण समुदायापेक्षतयाऽऽनन्तर्यमुपन्यस्तम् समुदायि-
भिश्च सम्बन्धः कस्तस्यार्थः अयमेवार्थो योऽस्माभिर्व्याख्यातः ।
एतदुक्तं भवति&mdash;पदसमुदायस्यैव एकपदसंबन्धे नानन्तर्यं विशेष्यते ।﻿<pb n="b397"/>
प्रतिपदं च सम्बन्धः । एवञ्च पौर्वापर्यमप्‍यतन्त्रम् । कियांस्तु
सन्निधिरिति यदेवोक्तं यावदन्यत्सजातीयं नोपनिपततीति तदेवेदम् ।</p>﻿<pb n="b398"/>
<p><q>अनुषङ्गः ।</q> यत्रेदानीं शेषीणि निराकाङ्क्षाणि शेषश्च साकाङ्क्षः,
तत्रापि सैव कथा असजातीयव्यवधानात् सर्वैः संबन्धः । किमर्थं तर्हि
पुनर्लिखितम् ? तदेव तु न ज्ञायते । किं शेषितामात्रमेव सजाती-
यत्वं उत प्रधानपदाभिप्रायमिति । तत्र पूर्वेण न्यायेन शोषितमात्रं स-
जातीयमिति प्राप्तं तद्वयुदासायेदं पुनर्लिखितम् । एकाख्यातसंबन्धे सतीति﻿<pb n="b399"/>
पूर्वत्र वाऽभिन्नाख्यातसंबन्धे सति किं भवत्यनुषङ्गः ? किमिद&mdash;
माख्यातग्रहणम् ? प्रधानपदप्रदर्शनार्थमेव । एवं तर्हि पूर्वत्रापि
प्रधानपदाभेदादेवानुषङ्गः । तस्मादनर्थकं पुनर्लेख्यम् ।</p>
<p>अत्रोच्यते&mdash;प्रधानपदाभेदेपि निराकाङ्क्षेषु प्रधानेषु एकत्वाद्वाक्‍य-
शेषस्य एकेनैव संबन्धो युक्तः शक्‍यते च विशेषोऽवगन्तुं, आनन्तर्यांत् ।
सत्यं यत्रार्थभेदः । यत्र त्वर्थ एव न भिद्यते तत्र पूर्ववदेवानुषङ्गः ।</p>﻿<pb n="b400"/>
<p><q>व्यवायान्नानुषज्येत ।</q> यत्र पुनः सजातीयेन व्यवधानं तत्र
व्यवायान्नानुषङ्गः ।</p>
<trailer>इति बृहत्यां द्वितीयाध्यायस्य
प्रथमः पादः ।<यtrailer>﻿<pb n="b401"/>
<head>बृहती</head>
<trailer>द्वितीयाध्यायस्य द्वितीयः पादः</trailer>
<p><q>शब्दान्तरे कर्मभेदः ।</q> शब्दान्तरे कर्मभेद इति श्रूयते ।
कः पुनरत्र शब्दोऽभिप्रेतः किं वा कर्म ? शास्त्रं शब्दोऽभिप्रेतः,
नियोगार्थः कर्म । कथं तर्हि अनुबन्धभेदाद्भेद उच्यते कर्मणः ?</p>
﻿<pb n="b402"/>
किमिति वा नोच्यते ? शास्त्राद्धि कर्मणोऽनुबन्धः । एवञ्चेतरेतराश्रयः
तस्माच्छास्त्रपरिमाणज्ञानोपायस्तावदन्यतो वक्तव्यः । तस्माच्छास्त्रान्तरत्वे
यत्नः कर्तव्यः । अत्रोच्यते । द्वयमप्यत्रैव प्रतिपाद्यते । कथं ?
शास्त्रान्तरे सति कर्मभेद इति वदता शास्त्रात्कर्मभेद इत्युक्तम् । नानु-﻿<pb n="b403"/>
बन्धात् । कथं पुनः शास्त्रान्तरपरिज्ञानम्? अत्रापि कृतानुबन्धत्वादित्यु-
क्तम् । ननु च कर्मानुबध्यते न शास्त्रम् । केन चोक्‍तं नेति ? परिमाण-
परिज्ञाने हि शास्त्रास्यानुबन्ध उपकरोति । न तर्हि कृतानुबन्धं शास्त्रं भवति ।﻿<pb n="b404"/>
प्रतिपादकतया कृतोऽनुबन्धः प्रतीतिर्येन तत् कृतानुबन्धम् । यद्वा
कृतानुबन्धत्वात्कर्मणः । अनुबन्धान्तरेणान्वयस्यानभिधानात् । अनु-
बन्धान्तरत्वे शास्त्रान्तरत्वं शास्त्रान्तरत्वे शास्त्रार्थान्तरत्वम् । कथं
तर्हि पूर्वः पक्षः ? एवमत्र पूर्वपक्षयन्ति । अयुक्तमिदं अनुबन्ध-
भेदात् शास्त्रं भिद्यत इति । कस्मात् ? दृष्टं हि अनेकानुबन्धमेकं
शास्त्रं दर्शपूर्णमासाभ्यां स्वर्गकामो यजेतेति । एवं यागदानहोमानु-
बन्धेष्वपि माभूद्भेदः । ननु च करणेतिकर्तव्यताव्यवस्थानात्तत्राभेदः﻿<pb n="b405"/>
अनुबन्धान्तरेऽपि तावदभेद इति प्रतिपन्नम् । अवस्थानं तु विनियोग-
तोऽवगम्यम् । न चायमेकान्तः करणेतिकर्तव्यताव्यवस्थानादेवेति
केवलकरणावस्थितानामपि बहूनामेकशास्त्रावगम्यत्वं दृष्टं दर्शपूर्ण-
मासयोः; राजसूये च उत्पत्तावपि प्राजापत्यानिति । ननु च प्राजापत्येषु
सङ्ख्यया भेदः भवतु, अनुबन्धभेदस्तावन्न भेदकः । असति चानुबन्धभेदे
सङ्ख्या भेत्‍त्रीति नमो भेदविद्भयः । तस्मात् प्रचयावगम्योऽयमनु-
﻿<pb n="b406"/>
बन्धसमुदाय एकशास्त्रावगम्यः । एकशास्त्रावगभ्ये च एको नियोगार्थः
तदेवापूर्वम् । यद्वा प्रत्ययावगम्यत्वात् नियोगार्थस्य सानुबन्धतैव न
प्रतीयते । पदार्थस्येव पदार्थान्तरेण ।</p>
<p>ननु च पदार्थोऽपि पदार्थान्तरेणानुबद्ध एव । परस्परान्वयिता
ह्यनुबन्धः उच्यते । अनभिज्ञो भवाननुवन्धान्वययोः । कः
पुनरनयोः विशेषः? अयमनयोर्विशेषः । क्रियाकारकगुणिगुण्यैद-
मर्थ्यसंबन्धिताऽन्वय उच्यते । नियोगस्य विषयितापन्तिरनुबन्धः ।﻿<pb n="b407"/>
न च शब्दान्तराभिधेयो विषयतामापद्यते । अविनियुक्तविनियोगापेक्षित्वे
चागृह्यमाणविशेषणत्वं प्रयाजादीनामिव । तस्मात्सिद्धमेकशास्त्राभिधेयत्वम् ।
यद्वा यागदानहोमेष्वयमपरो विशेषः । अनुबन्धानां नानात्वमपि(वै)न
शक्यते वक्‍तुम् । परस्परानुवादसंभवात् यदाहवनीये जुह्वतीतिवत् ।
एवं गुणकर्मसु गुणविधानेषु च द्रष्टव्यम् । प्रधानानुप्रवेशात्तद्विधानस्य ।
﻿<pb n="b408"/>
एवञ्च सर्वफलानुबन्धं सर्वगुणानुबन्धं सर्वधात्वर्थानुबन्धमेकं कर्म ।
एको नियोग इत्यर्थः ।</p>
<p>अत्राभिधीयते । न च सर्वविषय एको नियोगार्थः प्रतिपत्‍तुं
शक्यते । भावार्थ एव हि कर्मशब्दो भावार्थान्तरनिरपेक्षो विषयम-
वच्छिनत्ति । करणापत्तौ हि भावार्थान्तरापेक्षा भावार्थस्य न विषयापत्तौ ।﻿<pb n="b409"/>
विषयीभूतस्य हि नियोगार्थं प्रति साधनभावोऽवगम्यते न पुनः तत्साधन-
तयैव नियोगसंबन्धः । यथा चैतदेवं तथा षष्ठे वक्ष्यामः । तस्मात्
धात्वर्थभेदान्नियोगमेदः नियोगभेदाच्च सिद्धं कर्मान्तरत्वम्, यदप्युक्तम्
नियोगार्थस्य प्रत्ययवाच्यत्वात्, अगृह्यमाणविशेषत्वात् सर्वभावार्थाभि-
संबन्ध इति । तदयुक्तम् । अगृह्यमाणविशेषता हि नियोगे न विषये ।
﻿<pb n="b410"/>
तदुक्तं भाष्यकारेण&mdash;यजिरप्येवं स्वोच्चारणावगम्यविषये नोच्चारणान्तरम-
पेक्षते । या पुनरेकार्थता यागहोमानामुपवर्णिता सा नोपपद्यते भिन्नार्थावगतेः ।
न च विधेयार्थत्वे संभवति अनुवादता युक्ता । यत्पुनरिदमुक्तम्
दर्शपूर्णमासयोरिवानेकानुबन्धविषयता एवावगम्यन्त इति । परिहृत-
मिदमस्माभिः । विनियोज्यतया तदवसीयते न विषयतया ।
﻿<pb n="b411"/>
अत एव चाग्नेयादयोऽभिन्नविषया एव न भिन्नविनियोज्याः । तस्मात्सिद्धं
प्रतिविषयं शास्‍त्रभेदः तद्भेदाच्च कर्मभेद इति ।</p>
<p><q>एकस्यैवं पुनः श्रुतिः ।</q> उक्तं कृतानुबन्धत्वाच्छास्‍त्रभेदः
शास्त्रभेदात्कर्मभेद इति । यत्र पुनरनुबन्धोऽप्येकः तत्र कथं ? भवतु
तत्रैकं शास्त्रम्, एकं च कर्म । ननु चानर्थकं भवति ।</p>﻿<pb n="b412"/>
किमिदमानर्थक्यं नाम ? यदि तावन्नार्थप्रतिपादकत्वं, तदयुक्तम्, प्रत्यु-
तार्थान्तरत्वेऽप्रतिपादकं भवति । अथ निष्प्रयोजनत्वं, अवगम्यमानं हि
यदि प्रयोजनं न भवति माभूत् को दोषः । तस्मादेकं कर्म ।
अत्राभिधीयते&mdash;विद्यत एवानुबन्धभेदोऽत्रापि । कुतः अविशेषात् ।
नैतच्छक्यते वक्‍तुम् । अस्यार्थस्येत्थं पुनः श्रुतिर्वर्तत इति । यागदान-
होमादीनामपि ह्यर्थभेदादेवानुबन्धता भिद्यते तच्चात्रापि तुल्यम् । ननु
चात्रैको यागार्थः प्रतीयते सत्यमेवैको यागः न तु विधेयतया ।
﻿<pb n="b413"/>
कथं पुनरेकः प्रतीयमानोऽपि विधेयतया नानात्वं भजते यथा ज्योतिष्टोम-
दर्शपूर्णमासयोः । आधस्त्यमधिकरणमिदानीं क्‍वोपयुज्यते ? विशेषाद्धि
तत्रानुबन्धभेदः । इह त्वविशेषादित्युपयोगः । अत एव भाष्यकारेण
पूर्वपक्षे स एव शब्दः पुनः पुनरुच्चार्यत इति वदता न विशेषादृतेऽनुबन्ध-
नानात्वं सिद्धयतीति प्रदर्शितम् । गुणविधानं पुनः किमर्थमाशाङ्कितम् ?﻿<pb n="b414"/>
पुनः श्रुतेरुदाहरणं दुर्लभमिति मन्वानेनेदमाशङ्कितम् । गुणना-
नात्वाद्धि श्रुत्यन्तरमेव भवति । नामानि वा भवन्तु । तथापि
श्रुत्यन्तरमेव । परिहारस्तु न केवलधात्वर्थविधावसति गुणविधानं नाम वा
न संभवति गुणो हि विधीयमानः समिधो यजतीति क्व विधीयताम् ? यदि
तावत्प्रधानयागे, गुणान्तरावरोधात् न संभवति । अथ समिद्यागएव, याग-﻿<pb n="b415"/>
विधानमपि प्राप्नोति यागविधाने च निवृत्तिः गुणविधानस्य श्रुतेः नाम&mdash;
तावगमात् । एवं पञ्चस्वपि द्रष्टव्यम् । नाम्नोऽनुवादत्वात् यजिश्रुतिरेव
केवलं विषयविशेषणं तस्मादेतान्येवोदाहरणानि पुनः श्रुतेः । न चात्र नाम
भेदकं विधानोत्तरकालभावित्वान्नमभावस्य । अभेदकमेव तर्हि सर्वत्र नाम,
विधानोत्तरकालभावित्वात् । उच्यते । समिदादिषु तु न भेदकम् ।
﻿<pb n="b416"/>
ज्योतिष्टोमादिषु तु यथा भेदकं तथा तत्रैव विशेषं वर्णयिष्यामः ।
तस्मादविशेषादनुबन्धभेदः अनुबन्धभेदाच्छस्त्रभेदः शास्त्रभेदात्कार्यभेद
इति सिद्धम् ।</p>
<p><q>प्रकरणं तु पौर्णमास्याम् ।</q> उक्‍तं पुनः श्रुतेरप्यनुबन्धान्य-
त्वमविशेषादिति । अस्यामिदानीं पुनः श्रुतौ य एवं विद्वान्
पौर्णमासीं यजते य एवं विद्वानमावास्यां यजत इति किमनु&mdash;
बन्धभेदो विद्यते नेतीति चिन्त्यते । पूर्वोक्‍तेन न्यायेना&mdash;﻿<pb n="b417"/>
विशेषादनुबन्धभेदः । शब्दान्तरत्वं किमित्युपन्यस्तम् ? अभ्यासादेवा-
विशेषादिति युक्तिर्गम्यते । अत्राभिधीयते । उभयप्रकारोऽत्र भेदः
चिन्त्यते करणेतिकर्तव्यताकृतो विषयकृतश्च । तत्राभ्यासाद्विषयकृतभेद-
सिद्धिः, शब्दान्तरात् करणेतिकर्तव्यताभेदः तस्माद्युक्‍तमुभयमुपन्यरतम् ।
अत एव समप्रधानाङ्गाङ्गिभावानुवादविधानानि क्रमेणोपन्यस्तानि ।
﻿<pb n="b418"/>
न विधानमात्रात् समप्रधानभोवसिद्धिः । नाप्यनुवादमात्रात् गुणप्रधान-
भावः । किं र्हि ? शब्दान्तरत्वात् गुणप्रधानभावः, अभिधाना-
न्तरत्वादित्यर्थः । अभिधानैक्याच्च समप्रधानभावः । किं पुनरड्ग-
प्रधानतया भेदकथने प्रयोजनम् ? (न)विषयतो वा भेदकथने किं
प्रयोजनम् ? कथं नाम भेदेनानुष्ठानं स्यादिति । एवं चेत्
अत्राप्यङ्गप्रधानतया कथं नामानुष्ठानं स्यादिति । ननु चाड्ग-
प्रधानता विनियोगादेवावगम्यते फलवदफलतया । किमभिन्नस्यैव
विनियोगादवगतिः ? न ब्रूमोऽभिन्नस्येति । किन्तु विषयमात्र-﻿<pb n="b419"/>
भेदाद्भिन्नस्येत्युच्यते । यदि विषयभेद एव अङ्गाङ्गित्वे हेतुः किमिति न
प्रधानानि परस्पराङ्गम् ? समिदादीनि वा । तस्मात् कार्यचोदनातो भेदो-
ऽङ्गाङ्गित्वे हेतुः न विषयचोदनातः अतो विषयत्वेन भिन्नानां कार्ये शब्दा-
न्तरतैवानुबन्धभेदे हेतुः भिन्नानां च विनियोगात् । फलवदफलतया
चाङ्गाङ्गित्वमवगम्यते । तस्मात् प्रयोगचोदनातो भेदोऽप्यत्रैव
प्रदशनीयः । तदुक्तम् । शब्दान्तरत्वादभ्यासाच्च समप्रधाना-
नीति भाष्ये बहुवचनाद्विषयभेदः प्रातिपदिकात्कार्यान्यत्वम् ।﻿<pb n="b420"/>
तदिदं लक्षणादावुक्तं प्रधानाप्रधानानि परीक्ष्यन्ते भिन्नान्यभिन्नानि चेति ।
प्रधानानीत्यङ्गाङ्गिभावः अप्रधानानीति विषयः ।</p>
<p>अत्राभिधीयते&mdash;<q>प्रकृतानामनुवदितारौ पौर्णमास्यमावास्या-
संयुक्तौ</q>, कुतः ? विशे, विशेषावगमात् । पूर्वस्याः श्रुतेरियं पुनः श्रुतिर्गम्यते ।
कस्मात् ? कालसंबद्धा होयं चोदना । यद्यत्न कालसंस्पर्शोऽर्थो न
गृह्यते तदा तदर्थस्याग्रहणमेव । अन्यथानवगमात् । यदि पुनः
कालसंस्पर्शो न गृह्यते तदा पूर्वस्याः श्रुतेरियं पुनः श्रुतिः स्पष्टा ।﻿<pb n="b421"/>
कालयोगिनी हि सा श्रुतिः । अथ कस्मान्न विपरीतं ? अग्न्यादेरभ्यधिकस्या-
वगमात् । तस्मादियमेव पुनः श्रुतिः ततोऽनुवादः अनुवादत्वाच्च कार्ये
शब्दान्तरत्वाद्भेदः । अत्राग्नेयादीनि पयोऽन्तानि प्रधानानि प्रया-
जादीन्यङ्गानि । किं पुनः कारणं ? अनुवाद एव प्रयाजादीन्यङ्गानि न
पुनर्विधावपि । कथं वा विधिपक्षेऽङ्गाङ्गिता शङ्कयते ? । एवमा-﻿<pb n="b422"/>
शङ्क्यते । तयोर्हि कर्मणोर्वचनान्तरेण कालविधानं <quote>“पौर्णमास्यां पौर्णमास्या
यजेत,”</quote> <quote>“अमावास्यायाममावास्यया यजेत”</quote> इति । ततः किं ? इदं ततो
भवति, अष्टानां यागानां दर्शपूर्णमासशब्दवाच्यता भवति आग्नेयादिगुण&mdash;
विधिपक्षे वा द्वयोरेव । अतश्च तयोः फलसंबन्धः । तेषां वा । प्रयाजादीना-
मङ्गतैव । तस्मादनुपपन्नामिदं विधौ समप्राधान्यम् अनुवादेऽङ्गाङ्गितेति ।﻿<pb n="b423"/>
उच्यते । न कालविधिर्द्वयोः संभवति । प्रयोगशेषता हि
पौर्णमास्यां पौर्णमास्या यजेत इति प्रतीयते न विषयशेषता । यद्यप्य-
नयोरुत्पत्तिकालयोगाभावेन दर्शपूर्णमासपदवाच्यता नास्ति तथापि दर्श-
पूर्णमासाभ्यामिति षण्णां दर्शपूर्णमासशब्दता केन वार्यते । अनभिज्ञो
भवान् विध्यनुवादशब्दसामर्थ्यस्य देवानां प्रियः । यथाऽनुवादं
हि शक्यते सङ्खयाऽवगन्तुम् । तात्पर्ये च विशेषतः ।
﻿<pb n="b424"/>
अतात्पर्ये अयथानुवादे च न सङ्खयायोगिनः उपपदवशान्नियमः﻿<pb n="b425"/>
शक्यतेऽवगन्तुं राजसूयवत् । तस्मान्न सङ्खया नाप्युपपदं विशेषावगतौ
हेतुः अतो द्वयं धात्वर्थानुसारि तत्र भवतीति युक्तमुक्तम् । तत्रेतरे गुण-
विधय इति यदुक्तमुपन्यासे तदिदमुच्यते । अथ कस्मान्नाग्नेयादीनि
गुणविधानानि । एतौ च कर्मविधी । शक्यते सङ्खयानुसारितया
द्वयोः प्राधान्यं वक्‍तुं दर्शपूर्णमासाभ्यां स्वर्गकामो यजेतेति ।</p>﻿<pb n="b426"/>
<p><q>चोदना वा गुणानाम् ।</q> नैतत्संभवति । यदि तावत्पौर्णमा-
स्यामष्टाकपाले भवतीति संबन्धो विवक्षितः, न तावदयमर्थः अष्टोकपोलः
सत्तया संबध्यत इति भवत्यर्थेन न संबध्यत इत्यर्थः । अथोग्‍नेयः
पौर्णमास्यां भवतीति विवक्ष्यते तदाप्याग्नेयपुरोडाशयोरसंबन्ध एव ।
पूर्वेण सहोस्य पक्षस्य को विशेषः ? अयमस्ति विशेषः गुण-﻿<pb n="b427"/>
प्रधानविवक्षाऽत्र । भवतु यथेष्टम् तथापि परस्परसंबन्धो नैव
शक्यते विधातुम् । अथ पौर्णमास्यामष्टाकपालस्याग्नेयता विधीयते
अथ तस्यामाग्नेयस्याष्टाकपालतेति । इदमपि पक्षद्वयं अविवक्षोत्सङ्कलनायै-
﻿<pb n="b428"/>
वोभयत्र पौर्णमासीपदसंबन्धो दुश्शकः । यदपि पदद्वयं
अग्निप्रजापतिवत् पौर्णमासीसंबन्धितया विधीयत इत्युपन्यस्तम्
तत्रापि संभवति पदद्वयविधानम् । अरूपता तु पूर्ववदेवाग्‍नेयाष्टाक-
पालयोः संबन्धाभावात् ।</p>﻿<pb n="b429"/>
<p>अथाग्नीषोमीयवत् संबद्धयोर्विधानमित्युच्यते, कौर्यत्वात्संबन्धस्य न
विधानादृते सिद्धिः अग्नीषोमौ तु प्रसिद्धौ द्वन्द्वतया मित्रावरुणवत् ।
अथात्रापि पूर्वकृतः संबन्धः केनचित् परिगृह्यते तथापि सैवा-
रूपता इहाविधानात् । अथाग्‍नेय इति सिद्धवद्विधाय
पुनराग्‍नेयतोच्यते । न च सकृदुच्चरितस्य अर्थद्वयं(विधानं)संभवति ।
﻿<pb n="b430"/>
अथ रात्रिसत्रवदग्निरेव देवता कल्प्यते, न; प्रमाणाभावात् । रात्रिसत्रे
तर्हि कथं ? तत्रार्थवादानुपपत्तेः; इह च द्रव्यमात्रतयोपपत्तिः । न द्रव्यं
देवतामपेक्षते । देवता हि द्रव्यापेक्षिणी द्रव्यसंबन्धितयैव देवतेत्युच्यते ।
तस्माद्देवताविधानार्थं द्रव्यदेवतासंबन्धो विधातव्यः स चेद्विधीयते
सिद्धं कर्मान्तरत्वम् । न च कर्म कर्मान्तरस्य रूपं भवतीति﻿<pb n="b431"/>
अरूपत्वादिति सिद्धो हेतुः । अथ यदुक्‍तं लक्षणेति प्रमाणान्तरावगमान्न
दोषः । <quote>“व्यपदेशश्च तद्वत्”</quote> इति प्रयाजादिभ्यः आग्‍नेयादीनां शब्दा-
न्तराभिदेयतां कथयति शब्दान्तरत्वाच्च सिद्धो गुणप्रधानभावः । तद्वच्च
﻿<pb n="b432"/>
लिङ्गदर्शनमिति । कथं पुनः बहुष्वभिधेयेषु एकवचनं पौर्णमासीमिति ?
किं कुर्मः ? कमुपालभेमहि ? नित्योऽयं वैदिकप्रयोगः । तत्र तत्र बहुप्वे-
कवचनमिति ज्ञातमस्माभिः । ज्ञानमेवेदमसिद्धम् । एकवचनश्रवणा-
द्यजिरुपपदं चैकस्यैव प्रतिपादकमिति युक्‍तमभ्युपगन्तुम् । सत्यं युक्‍तं,
न तु तदिह शक्यते यज्यर्थतुल्यत्वात् पौर्णमास्यर्थतुल्यत्वाच्च । अगृह्य-
माणविशेषत्वे चाप्रतिपत्तिर्वा स्यात् । सर्वावगतिर्वा । तत्र किं युक्तम् ?
नाप्रतिपत्तिर्युक्ता, अवगमविशेधात् सर्वावगतेः स्ववगमानुग्रहः ।﻿<pb n="b433"/>
ननु चात्राप्येकावगमविरोधः । परिहार्यविरोधस्त्वसौ । प्रचयावगमात् ।
अप्रतिपत्तौ तु अपरिहार्योऽवगमविरोधः । तस्मात्सूक्‍तं समुदायाभिप्राय&mdash;
मेकवचनमिति । यद्‌द्विवचनविरोधाद्विधानपक्षे दर्शपूर्णमासाभ्यामिति
समप्राधान्यमिति तदयुक्तमिवेदानीं प्रतिभाति । अत्रापि कालद्वया&mdash;
वच्छिन्नप्रचयावगमात् शक्यपरिहारमेतद्‌द्वित्वम् । तस्माद्विधान-
पक्षेऽप्यङ्गङ्गितैव न्याय्या । अत्राभिधीयते । सैवात्रानभिज्ञताऽपराध्यते ।
कथं ? बहूषु धातोः प्रातिपदिकस्य वा प्रयोगः तन्त्रमेकशेषो वा । उभयत्र
दर्शपूर्णमासाभ्यामिति विधिपक्षे द्वित्वविरोधः । कथं? यदि तावत्
तन्त्रत्वं षण्णामेव हि तत्प्रतीयते । न पुनस्त्रयाणां, तन्त्रद्वये हि
द्विरुच्चारणं स्यात् ।</p>﻿<pb n="b434"/>
न च तदप्यस्ति । षण्णां च तन्त्रत्वे प्रचयद्वयावगतौ प्रमाणान्तरं 
मृग्यम् । एकाभिधानाद्धयेकप्रचयावगतिः । आख्यातानुसारि
च नामधेयमित्युक्‍तं भावार्थाधिकरणे <quote>‘स्थित एतस्मिन्नधिकरण’</quote>
इति वदता । तस्मात् कालद्वयमप्यस्मिन् पक्षे प्रवृत्तिमात्रौपयिकं
नाम्नः न पुनरवच्छेदायालम् । अग्निहोत्रवत् । तदन्वयिरवार्थाभिधानं
दर्शपूर्णमासाभ्यामिति यागमात्रनामतया प्रतिपत्तव्यम् । एवमेकशेषो-
ऽप्ययं षण्णां न त्रयाणां त्रयाणामिति । तस्मात् प्रचयद्वयावगति-﻿<pb n="b435"/>
र्दुर्लभा विधिपक्षे । अनुवादपक्षे पुनः त्रयाणां त्रयाणां तन्त्रैकशेषयोः
सिद्धयोः प्रचयद्वयावगतौ सत्यां दर्शपूर्णमासाभ्यामिति प्रचयद्वयस्यैवा-
यमेकशेषः तन्त्रत्वं चेति सिद्धो गुणप्रधानभावभेदः ।</p>
<p><q>पौर्णमासीवदुपांशुयाजः स्यात् ।</q> उक्‍तं चतुर्दश पौर्णमा-
स्यामाहुतयो हूयन्ते त्रयोदशामावास्यायामिति । तत्र यद्येक उपांशुयाजः
तदैतदुपपद्यते । अथ त्रयाणामनुवादकमुपांशुयाजमन्तरा यजतीति, चतुर्दश
पौर्णमास्यामाहुतयो हूयन्ते त्रयोदशामावास्यायामिति न घटते तत्प्रसङ्गादि-
दमधिकरणमारब्धम् ।</p>﻿<pb n="b436"/>
<p>कथं पुनरत्र संशयः ? तत्राप्याग्‍नेयादय इव विष्णुरुपांशु यष्टव्य
इत्येवमादयः श्रूयन्ते । किमेषामुपांशुयाजमन्तरा यजतीति समुदायानु-
वादः उत विधिरिति । ननु चैकमिदं वाक्यं, कथमत्र संशयः । नह्ये-
कस्मिन् वाक्ये बहवो विधयः संभवन्ति । तदेव त्वेकवाक्यत्व-
माक्षिप्यते । कथं ? जामि वा एतद्यज्ञस्य क्रियत इत्युपक्रमोऽयं विष्णु-
रुपांशु यष्टव्य इत्येवमादीनां साधारण इति पूर्वपक्षवादी मन्यते ।﻿<pb n="b437"/>
भवति च साधारणो वाक्यशेषः । वर्षिष्ठादिषु दर्शनात् । यद्‌ब्राह्मणा-
नीति चातिदेशदर्शनात् । तस्मादुपपन्नः संशयः । तत्र तावत्पूर्वपक्ष-
वादी मन्यते साधारणोऽयं वाक्यशेषो न्याय्यः इति । कुतः ? रूपावचनात्
<q>ननूपांशुयाजमन्तरा</q> यजतीति रूपमस्ति । <q>नेदं रूपं कर्मणः ।</q> प्रयुवते
स्यादपि । एवं तर्ह्युपांशुगुणः श्रूयते । नात्र गुणविधिः शक्यतेऽध्ववसातुं
याजयोगात् अवयवार्थवत्वे हि अस्योपांशुयाग इति रूपं रूपविदो मन्यध्यते ।
﻿<pb n="b438"/>
तस्मादरूपत्वात् अयमनुवादः । एवं च पौर्णमास्यां यजन्‍नित्यनेन त्रया-
णामेवैतत्कालविधानम् । ततश्चतुर्दश पौर्णमास्यामिति दुःस्थम् । किं पुनः
कारणं गुणविधिपक्ष एवैतद्रूपम् न पुनर्नामधेयपक्षे; शब्दान्तरमपि
ह्युपपन्नं नामधेयपक्षे शक्यते वक्‍तुम् । गुणविधिपक्षे पुनः यज्यर्थ एव
यजिः । ननु च नामधेयपक्षेऽपि यज्यर्थ एवायम् । सत्यं यज्यर्थो न यजिः ।
किं तर्हि उपांशुयाजः शब्दः । यज्यर्थस्य हि यजेः कुत्वं स्मरन्ति न पुनर्य-
ज्यर्थावयवस्य । तस्मादुपपद्यत एवोपांशुयाज इति नामधेयम् । यत्र पुन-
रवयवयोगापरित्यागेन यजिर्नामतां प्रतिपद्यते तत्र भवत्येव कुत्वम् ।
﻿<pb n="b439"/>
तथा चापवादं स्मरति भगवान् पाणिनिः <quote>‘प्रयाजानूयाजौ यज्ञाङ्गे’</quote> इति
नोपसर्गा अवयवापह्नवं कर्तुं समर्थाः । आनर्थक्ये(ना)प्युपसर्गत्वस्य
संभवात् । ननु च क्रियायोगे सत्यानर्थक्ये(ना)प्युपसर्गत्वम् । अस्त्येव
अयं क्रियायोगो याज इति कर्मण एवैते नामनी प्रयाजानूयाजाविति ।
अत एव चोपांशुयाज इति नापवादं स्मृतवान् शब्दरूपवित् ।</p>
<p><q>चोदना वा प्रकृतत्वात् ।</q> अत्राभिधीयते । नात्रानुवादः
संभवति । कुतः ? अनूद्यमानस्यासंभवात् ।</p>
﻿<pb n="b440"/>
<p>ननु विष्णुरुपांशु यष्टव्य इति यागचोदनाः सन्तीत्युपन्यस्तम्,
अयुक्तं तदुपन्यस्तम् । कुतः ? नहि विध्यन्तरं अस्मिन् वाक्ये
संभवति । स्पष्टे हि विधिभेदे वाक्यशेषस्य साधारणतोपपद्यते न पुनः
साध्ये । वाक्यशेषस्य साधारण्याद्विधित्वं विधित्वे साधारण्यमिति
इतरेतराश्रयम् । संभवति च वाक्यशेषतया विष्ण्वादीनामर्थवत्ता
उपांशुयाजमन्तरा यजतीत्यनेन संबन्धाविशेषात् । संभवति चैक-
वाक्यत्वे वाक्यभेदो विकल्पार्थ एव भवति ।</p>﻿<pb n="b441"/>
<p>ननु च रूपं नास्तीत्युक्तम् । वाक्यान्तरेणाग्निहोत्र इव भविष्यति ।
दृश्यन्ते च वाक्यान्तराणि <quote>‘पौर्णमास्यां यजन्’</quote>, <quote>‘सर्वस्मै वा एतदाज्यं’</quote>
इति च । किञ्च न विष्णुरुपांशु यष्टव्य इति यागविधिर्गम्यते उपपदश्रव-
णात् रक्तपटवत् । ननु चोपांशुयाजमन्तरा यजतीत्यत्राप्युपपदश्रवणम् ।
सत्यम् । भावार्थता त्वत्र विधिविषयतयाऽवगम्यमाना न विनियोगे-
नाक्षेप्‍तुं शक्यते ।</p>
﻿<pb n="b442"/>
<p>प्रदर्शितं भावार्थाः कर्मशब्दा इति । तच्छून्ये पुनर्विनियोगानुसारी
विधिर्भवतीति विशेषः । तदुक्तं भाष्यकारेण-स तु विधीयत
उपांशुत्वादिसम्बन्ध इति । ननु चात्र गुणविधानं प्रतीयते । नेत्युच्यते ।
अर्थवादतो गुणप्राप्तेरगुणविधिस्वरूपत्वाच्चेति प्रत्युक्‍तम् ।</p>﻿<pb n="b443"/>
कथमेकवाक्यत्वमिति ? कोऽभिप्रायः पृच्छतः ? अयमभिप्रायः
परस्परासंबन्धाद्विष्ण्वादीनां असंबद्धानां च पदान्तरसंबन्धस्तन्त्रेणैव भवति ।
यथाह भगवान् । अस्त्यत्रोपाध्यन्तरम् । किं तत ? प्राधान्ये
सतीति वक्तव्यम् । इह पुनरुपांशुयाजमन्तरा यजतीति प्रधानं
तत्प्राधान्ये च विष्णुरित्येवमादीनां अरुणादीनामिवैकवाक्यता
न्याय्येत्युक्तम् । कः<q>पुनरत्रार्थवाद</q> इति ? केनाभिप्रायेणायं
प्रश्नः ? श्रूयताम् । येनाभिप्रायेण, अन्तरा यजतीत्यन्तरालकाल-
सम्बन्धस्तावत्प्राप्त एव ।</p>
﻿<pb n="b444"/>
<p>किं पुनरर्थवादेन क्रियते । यदि ह्यर्थवादादेवायमर्थो लभ्यते रात्रि-
सत्रप्रतिष्ठावत् तदा युक्तोऽर्थवादः । इह पुनः अन्तरा यजतीत्यन्तराल-
सम्बन्धभावात् किमर्थवादेनेति मन्वानस्य प्रश्नः । उत्तरवादी तु जामिता-
दोषसङ्कीर्तनात् तन्निर्हरणप्रयोजनादपि भवत्येवार्थवत्तेति प्रदार्शितवान् ।
औचित्येन स्तुतिरुक्ता । न चाप्राप्तानामौचित्यमस्तीति मन्वानः
कथं पुनः विष्ण्वादय इति पृष्टवान् । अयष्टव्यान्वेति न स्तुतौ
प्रमाणान्तरापेक्षेत्युत्तरवादिनोऽभिप्रायः । ननु च निरालग्बनतैवं प्राप्नोति
﻿<pb n="b445"/>
मृग्यतां स्तुत्युत्तरकालं अवलम्बनं मुख्यया गौण्या व वृत्त्या न पुन-
र्निमित्तापेक्षं कार्यं कार्यतावगतिर्भवत्येव । (यदि भवति) भवतु कार्या-
न्निमित्तावगतिः, तथापि निमित्तभावो वक्तव्यः । सोऽभिधीयते । अत्र
केचिदाहुः विष्ण्वादयः प्राप्ता एवेति । कुतः ? शाखान्तरविधानादिति ।
सर्वशाखाप्रत्ययमेकं कर्मेति चोक्‍तम् । अथापि शाखान्तरे प्राप्तिर्नोपल-
भ्यते । तथापि यागस्य चोदितत्वात् देवताकाङ्क्षत्वाच्च तस्य
देवताविशेषापेक्षायां वाक्यशेषतोऽप्यवगतिर्भवत्येव । कतं पुनर्वा-
﻿<pb n="b446"/>
क्यशेषबलेन देवतोपतिष्ठते ? उच्यते । उपांशुयाजवाक्ये उपांशुत्वं कीर्त्य-
मानं तावत् तद्धर्मत्वेन स्वीक्रियते । अन्यथा हि तत्पाक्षिकं स्यात् नित्यवच्च
तदनूद्यते । तत्र यौ प्रमाणान्तरेणोपांशुयाजधर्माणौ विष्णुप्रजापती प्रतीतौ
तावेव बुद्धिस्थौ स्वधर्मदर्शनाद्भवदः इति तयोरेवान्विताभिधानानुप्रवेश
इति । ननु यत्किञ्चित्प्राजापत्यमिति वाक्यशेषोपन्यासो न युक्तः, उपांशु-
त्वसमान्यं चोपन्यस्य विष्णोर्मन्त्राभिधानमप्यतिरिच्यते । उच्यते । नैवे-
दं पूर्वोक्‍तस्य प्रमाणान्तरतयोपन्यस्यते द्वयमपि, किन्तु तस्यैव दाढर्यार्थं
﻿<pb n="b447"/>
विष्णोर्मन्त्रविशेषाम्नानमेवमुपपद्यते । प्रजापतेश्च वाक्यान्तरे वीप्सा ।
अग्‍नीषोमीययोस्तु विधायकं उदाह्रियत एव । <quote>‘तावब्रतामग्नीषोमावाज्यरयैव
नावुपांशु पौर्णमास्यां यजम्’</quote> इति । किमिदमग्नीषोमयोर्विधायकं इति ?
किं जातम् ? इदमेव जातम् विष्ण्वादेरप्राप्तिः । अप्राप्तविशेषं हि
वाक्यमर्थवादाद्विशेषं लभते विहितविशेषं पुनर्निराकाङ्क्षत्वात् न सम्बध्यते ।
एवं तर्हि अग्नीषोमीययोस्तु कथं ? यस्माद्विधायके वाक्ये उदाह्रियेते
तावब्रतामिति । कस्य विधायके ? पौर्णमास्यां यजन्निति कालस्य ।﻿<pb n="b448"/>
यदुक्‍तमरूपत्वादिति परिहृतं तत् वचनान्तरविहितत्वाद्रूपस्येति । तदिदं
प्रदर्श्यते भाष्यकारेण पौर्णमास्यां यजन्नित्येवमादिना । किमिदं
अग्रयप्राये लिखितमिति ? इदमिदं प्रधानप्राये दर्शनमुपांशुयाजस्येत्यर्थः ।
ननु चानुवादपक्षेऽपि प्राधान्यं केन वार्यते पौर्णमास्यां यजन्निति कालयोगात् ।﻿<pb n="b449"/>
अथायमभिप्रायः अग्‍नीषोमावित्यर्थवाददर्शनात् तस्यैव कालयोग
इति । तदयुक्तम् । अगृह्यमाणविशेषत्वात्कालस्य उपांशुयाज-
मित्यर्थवादस्य च दण्डिन्यायादेरप्युपपत्तेः अग्रयशब्दस्य चैकेना-
प्युपपन्नत्वात् । वर्ण्यते तर्ह्ययमभिप्रायः विष्णुरुपांशु यष्टव्य इत्येतस्मिन्
विधाने गुणभूतस्य च यजेः विधिः; ततश्च नाधिकारयोग्यता कर्मणः ।
अक्‍तं न संस्कारा अधिकारमर्हन्तीति । अतश्चाग्रयप्राये दर्शनं नोपपद्यत
इति । अन्तरा यजतीति पुनर्भावार्थस्य प्राधान्यावगतेः अधिकारयोग्यप्राय-
(अग्रय)दर्शनमुपपन्नं भवति । तस्मान्नानुवादोऽयम् । किन्तर्हि ? विधिः
एवं चतुर्दशपौर्णमास्यामाहुतयो हूयन्त इति इति सुस्थम् ।</p>
﻿<pb n="b450"/>
<p><q>आघाराग्निहोत्रमरूपत्वात् ।</q> उक्तं भावार्थाः कर्मशब्दाः
नियोगस्य विषयतां प्रतिपद्यन्त इति । यत्रेदानीं गुणविधयः तत्र कथं
भावार्थत्वं ? तस्मात् सर्वत्राख्यातार्थविधानं प्राप्तं दध्ना जुहोतीत्येव-
मादिपु । यद्येवं कथं तदा अग्निहोत्रं जुहोतीति समुदायानुवादाशङ्का ।
सर्वत्र हि धात्वर्थविधानम् । अविशेषाच्‍च कर्मभेद इति । अत्रोच्यते ।
﻿<pb n="b451"/>
दध्‍ना जुहोतीति गुणवति (गुण)शब्दो वर्तते । ततः किम् ? इदं
ततो भवति । गुणवद्विधानं प्राप्तं दध्‍ना जुहोतीत्येवमादिषु । गुणव-
द्विधाने हि अपरित्यक्तभावार्थ एव विधिः । एवं च सति शक्यते-
ऽग्निहोत्रं जुहोति इति पुनः श्रुतिर्वक्‍तुं दध्‍ना जुहोतीत्येवमादीनां निर्गुण-
त्वादग्निहोत्रपदार्थस्य । ननु च गुणवचनता विद्यतेऽग्निहोत्रपदस्य ।
सत्यं विद्यते । न जुहोतीत्यस्य सकलेनाग्निहोत्रपदेनायं तद्वान् प्रतीयते ।
मत्वर्थश्चायमग्निहोत्रपदार्थः । अतो न मत्वर्थेन तद्वान् प्रतिपत्‍तुं शक्यते ।
अत एव शब्दविद्भिरुदितं न मतुबन्तान्मतुबुत्पद्यत इति । तस्मान्नष्टावयवं
﻿<pb n="b452"/>
नामैवैतत् वैश्वदेवशब्दवत् । अतः समुदायानुवादः अग्निहोत्रं जुहो-
तीति । ननु च गुणवान् विहितो न गुणः अभावार्थत्वात् गुणस्य ।
माभूद्‍गुणविधानम् तद्विशिप्टता नापन्होतुं शक्यते विशिष्टसंपत्त्यर्थम&mdash;
भावार्थस्याप्युपादानं न विरुद्धयते । यस्य पुनः अग्निहोत्रं जुहोतीति
विधिः तस्य दध्‍ना जुहोतीति विहितस्यैव गुणवत्ता प्रतीयते । ततश्च
गुणमात्रावशेषादविधायकान्येतानि वाक्यानि भवन्ति गुणवतश्च केवलस्य
विहितत्वात् । उपादानमपि गुणानां न सिद्धयति गुणवत्प्रतीतिर्हि
विधिशून्यैव तदा । अथ गुणविधानमप्याश्रीयते भावार्थेभ्यः क्रिया
प्रतीयत इति विरुद्धं नामनामिव्यवहारोच्छेदश्च । भवत्विति चेत् ।
﻿<pb n="b453"/>
नाकर्मणि नियोगः शक्येतऽवगन्तुम् । तस्मान्‍न्याय्यं वचनं भावार्थेभ्यः
क्रिया प्रतीयते इति । न्याय्यं चाभ्युपगमेन न शक्यते बाधितुम् ।
अतो दध्‍ना जुहोतीत्येव विधानमभ्युपगन्तुं युक्तम् । उपादानेनापि तावत्
गुणश्रुतेरर्थवत्ता भवत्विति । विहितेषु गुणवत्सु निर्गुणा पुनः श्रुतिः ।
कथं पुनर्गुणवत्सु निर्गुणा पुनः श्रुतिः ? भावार्थमात्रपर्यवसायी विधिरित्यु-
क्तम् । तस्माद्विधेयत्वेन पुनः श्रुतिः विध्यपेक्षश्चायमनुवादो नाभिधाना-
पेक्षः । ननु च नाविनियुक्तमुपादीयते । केन चोक्‍तं न विनि-
युक्तो गुण इति ।</p>
﻿<pb n="b454"/>
<p>अनभिज्ञो भवान् । एतदुक्‍तं भवति&mdash;नाविनियुक्तं विधीयते
नाविहितमुपादीयत इति। विध्यर्थ एव हि विनियोगो न
विशेषणार्थः तद्वत्ता च विशेषणविशेष्यतामादायेति नैदमर्थ्यम् ।
ननु गोमानिति गवां गोमदर्थता प्रतीयते । नैवम् । शरावत्यादिष्व-
दर्शनात् । तस्माद्‌गोमति प्रमाणान्तरतस्तादर्थ्यं मृग्यम् । षष्ठया
तादर्थ्यमिति चेन्न मातृमात् पितृमानित्यनैकान्त्यात् । उच्यते ।
अविनियुक्‍तेपि शेषता नास्ति । असति च शेषत्वे ऐदमर्थ्यं माभूत ।
﻿<pb n="b455"/>
उपादानं पुनः वि(शिष्टा)शेषणत्वावगमपूर्वकमेव यथा पश्‍वेकत्वस्य पशुना
यजेतेति ।</p>
<p>ननु च तदेकत्वं विनियुक्तपशुविशषणम् । अत उपादीयते
विनियुक्तस्योपादेयत्वात् । दध्यादेस्तु कथमुपादानम् ? दध्याद्यपि
विनियुक्तविशेषणमेव । कर्मणो विनियुक्तत्वात् फले । एवं तर्हि
उपादानशेषं दध्यादि । भवतु न कश्चिद्दोषः । यथैव हि द्रव्य-
सङ्ख्यालिङ्गशून्यं विनियुक्तमपि नोपादातुं शक्यत इत्येकत्वादयः
उपादीयन्ते । एवं कर्मापि न कारकविशेषशून्यमस्तीति दध्याद्‌यु-
पादानसिद्धिः । यद्येवं किमिति तर्ह्यन्योपादाने वैगुण्याशङ्का ? उपादाने
शेषमपि शेषमेवेत्यदोषः ।</p>
<p>ननु चास्मिन् पक्षे पश्वादीनामपि नैव विधानम् । ओमित्युच्यते
﻿<pb n="b456"/>
कथं तर्हि पश्‍वेकत्वमिवेति प्रदर्शितम् । अभ्युपगम्यैतत्प्रदर्शितम् ।
यथा सत्यपि गुणविधावविनियुक्‍तस्यैव पश्‍वेकत्वस्योपादानं तद्वद्दध्यादेरिति ।
तदेवेदमापतितं घोटारूढस्य विस्मृतो घोट इति । विधेश्चाविषया गुणाः
विधिना चोपादीयन्त इत ।</p>
<p>अत्राभिधीयते । मुग्धः खल्वसि कार्योपादानविशेषज्ञाने । यत्र
नियुङ्क्‍ते तत्कार्यम् । तत्सिद्धये यदुपादीयते तदुपादानम् । विनियोगे
चाविषयता नामार्थस्योक्‍ता । न पुनरकारकतापि । ननु चोपादानमपि
विधेर्व्यापार इति एव व्यापारत्वाच्च किमिति नियोगविषयतां न प्रतिपद्यते ।
﻿<pb n="b457"/>
अनुबन्धावस्कन्दात् । अन्यथा हि भेदाभेदौ शास्त्रस्य दुर्भणौ
स्याताम् । तस्माद्विशेषावगतिरेव विशेषस्योपादानमाक्षिपति न
पुनर्नियोगस्तमास्कन्दति द्रव्योपादानमिव । तस्मादिदमेव न्याय्यं दध्ना
जुहोतीति विधिः अग्निहोत्रं जुहोतीति समुदायानुवादः । संज्ञोपबन्धादिति
किमभ्यधिकमुच्यते । इदमभ्यधिकम् । प्रकृतेभ्यः संज्ञातोऽन्यत्वं
प्रतीयत इत्यभिप्रायः । संज्ञाहि श्रूयमाणैव प्रकृतेभ्योऽन्यत्वमापादयति
अथैष ज्योतिरित्येवमादिषु दर्शनात् । सत्यमेवं विशेषावगतौ सत्याम् ।
ज्योतिरादिषु तु सहस्रदक्षिणादिविशिष्टाः कर्मविशेषा अवगम्यन्ते तथेह
विशेषावगतिः । ननु विज्ञायत एवात्राज्याघारहोमौ क्रियान्तरेभ्यो विशिष्टौ ।
﻿<pb n="b458"/>
यद्येवं लोकत एव तर्हि विज्ञातौ किमत्र विधिः करिष्यतीति
गुणफलोपबन्धेषु संज्ञा निष्प्रयोजनैव । अथ विशिष्टस्य संज्ञा वाचि-
केत्युच्यते । उक्‍तं तर्हि प्रकृतेभ्यो न विशेषान्तरमव़गम्यत इति ।
अपि च क्रियाविधानपक्षे गुणकर्मविधानं प्राप्नोति द्वितीयान्तत्वान्नाम्नः ।
अतश्च नामधेयानुपपत्तिः । अनुवादपक्षे पुनः विहितप्रचयावगम्यत्वात्
समुदायस्य भवत्यवगतौ समुदायः साध्यः । अतश्च नामधेयेऽप्यविरोधः ।
अग्निहोत्रपदमपि समुदायस्य वाचकं प्राप्नोति । नेति ब्रूमः । धातुवदेव
तन्त्रेण समुदायिनामेव वाचकम् द्वितीयैकत्वयोस्तु गम्यमानप्रचयविषय-
तया परिहारोऽयमप्रकृतत्वाच्चेति कोऽयं कूष्माण्डः । प्रत्युताप्रकृतत्वात् 
द्रव्यदेवतस्य विधानं प्राप्नोति अविशेषादित्युच्यते । न सन्ततादिभ्यः
कश्चिदन्यो विशेषोऽवगम्यते आघारे येन विशेषान्तरनिष्ठाघारसंज्ञा स्यात्
तस्याः सन्ततादिनिष्ठैवेयं संज्ञा । ततश्चानुवादः ।</p>
﻿<pb n="b459"/>
<p><q>संज्ञोपबन्धादिति ।</q> पौर्णमास्यधिकरणेऽप्याक्षेपपरिहारौ
द्रष्टव्यौ । <q>चोदना वा शव्दार्थस्य । न</q> समुदायानुवादौ अग्निहोत्रं जुहोति
﻿<pb n="b460"/>
आघारमाघारयतीति । कुतः ? प्रकृतानां कर्मणामभावात् । कथमभावः
गुणविधानावगतेः दध्ना जुहोतीत्येवमादिषु । ननु च  नाकर्मणि गुणो
विधातुं शक्यते । सत्यम् । इदमेव कर्म भविष्यति अग्निहोत्रं जुहोतीति
सामान्यावगतेः । विशेषनिष्ठत्वात् संज्ञाया न विधानं सम्भवति ।
विधेयत्वादेव विशेषो लक्ष्यत इत्यभिप्रायः । लब्धे च विशेषे गुणयोग-
प्रवृत्त्या नामधेयत्वसिद्धिः । कथं पुनरभावार्थत्वात् गुणविधिः ।
भावार्थ एव हि तर्हि शाब्दो विधीयते । ननु च दृष्टं कथं भावस्य
विशेषणम् ? किमिति वा न विशेषणम् । अक्रियारूपत्वात् द्रव्यस्य 
नैवात्र रूपरूपितया विशेषणम् । कथं तर्हि ? अनुबन्धतयैव ।
एवमप्यनुबन्धो विधिविषयो ना[न]नुबन्धः । ततः किम् ? इदं ततो
भवति यत्पूर्वोक्‍तं विशिष्टस्याविहितत्वात् विशेषणं उपादानशेषं भवति न
﻿<pb n="b461"/>
विधेयमित्युच्यते । यथैव हि विनियोज्य(तया)स्थत्वात् अविनियोज्य-
मुपादेयं, एवमेव हि विधेयमपि भवतीति । इदमयुक्तम् । युक्तो हि
विनियोगः । ऐदमर्थ्यावगतिर्हि सिद्धसाध्यतां नापेक्षते । नियोगस्तु
कार्यावगतिपूर्वक एव । तस्मादुपादानमात्रमेव दध्यादेः शक्यते
वक्‍तुम् । न पुनर्विधेयता । ननु चाविधेयत्वे साधनान्तरनिराकरणं न
प्राप्नोति । अनिवारिते च तस्मिन् दध्यादिपदमनर्थकं स्यात् ।
﻿<pb n="b462"/>
किंक्रियताम् ? सस्यार्थो नास्ति किमन्यत आनर्थक्यादित्युक्‍तम् । कस्तर्हि
परिहारः ? <q>सूत्रकारं पृच्छ । येन भावार्थेभ्यः क्रिया</q> प्रतीयत
इत्युक्‍तम् । अत्राभिधीयते । भावार्थ एवात्रापि विधीयते दध्ना
जुहोतीति । इयांस्तु विशेषः । धात्वर्थानुबन्धावच्छिन्नः ।
कारकमपि हि क्रियावच्छे(दकमेव)देनैव ।</p>
﻿<pb n="b463"/>
कारकव्यापारावच्छे(दका)द एव धातवः प्रवर्तन्ते । तदपि अविभागतः
कारकविशेषश्रवणे स एव विभागेनावगम्यते । ततः किं ? विभाग-
श्रवणे हि विभक्‍तस्यैव विधेयता अवगम्यते । न पुनरविभक्‍तस्य
धात्वर्थस्य । तस्माद्यत्र धात्वर्थावगति(तेः)स्तत्र धात्वर्थविधानम् ।
तत्सन्निधौ विभागावगतेः विभागमात्रविधानम् । अतः सिद्धं तत्सन्निधेः
गुणार्थेन पुनः श्रुतिरिति । जुहोतेरुच्चारणमनुवादः गुणसम्बन्धार्थः ।
﻿<pb n="b464"/>
<p><q>यदि जुहोतीत्यनुवादः केनेदानीं गुणो विधीयत इति ?</q>
कोऽयं प्रश्नः । ननु च विधिद्वयमप्यभ्युपगतमेव अग्निहोत्रं जुहोतीति
दध्ना जुहोतीति च । तदेवेदं नोपपद्यत इत्यभिप्रायः । कथमनुपपत्तिः ?
एकैवेयं कर्तव्यताऽविभक्‍ता । विभक्तौ त्वनुबन्धौ । न चानुबन्धो दध्यादिः
विधेयः । किं तर्हि अनुबन्धः । एकत्वाच्च विधिद्वयस्याविषयः ।
तस्मादेकं वाक्यं विधिशून्यम् । तच्च आश्रितत्वात् गुणसंबन्ध्येवेति ।
पुनरप्यविवक्षैव गुणानुबन्धस्य वाक्यार्थो यः तं विधातुमित्यनुबन्ध-
विस्तारात् भावविस्तार इत्युक्‍तम् । तस्माद्विनियोग एव
﻿<pb n="b465"/>
विधेरपि विषयोपपत्तिः । <q>यदुक्तं नास्त्याघारस्य प्रकृतद्रव्यदेवतमिति
किमेवं सति द्रव्यदेवतेनेति ।</q> विधायकादेव (वि)शेषावगतिरित्यु-
क्‍तम् । न च नास्ति वचनान्तरविहितं अस्त्येवेति सिद्धं नानुवादा&mdash;
विति ।</p>
﻿<pb n="b466"/>
<p><q>द्रव्यसंयोगाच्चोदना पशुसोमयोः ।</q> किं पुनः पूर्वाधिकरणेनास्य
वैषम्यम् । इदमस्ति वैषम्यम्&mdash;रसहृदयादिभ्यो द्रव्यान्तरं पशुसोमौ ।
एवं तर्हि पूर्वपक्ष एव नास्ति । न च नास्ति, क्रमसमुच्चयौ हि पूर्वपक्षहेतुभूतौ
﻿<pb n="b467"/>
एकार्थत्वादवदानदेवता विकल्प्यन्त इति पूर्वपक्षवादी मन्यते । न
चात्यन्तासंबद्धमेवेदं हृदयादिभ्यः पशुत्वम् । न च सोमाद्रसः
तस्मादनुवादो न्याय्य इति मन्यते । कथं पुनः ऐन्द्रवायवं गृह्णातीति
हृदयस्याग्नेऽवद्यतीति यागचोदना । ग्रहणे तावत् द्रव्यदेवतासंयोगात्
निर्वपतिवत् गृह्णातिर्भविष्यतीत्यभिप्रायः ।</p>
﻿<pb n="b468"/>
अवद्यतौ तु कथं ? अत्रापि यागगतसंस्कारदर्शनात् फलचमस&mdash;
वत् कर्मचोदना भविष्यतीत्यमिप्रायः । युक्‍तं फलचमसे निर्ज्ञातयागशे-
﻿<pb n="b469"/>
षस्य, अवद्यतौ पुनर्मृग्योऽसौ । संस्कारादिति चेन्न ; वत्समाल-
भेतेत्यनैकान्त्यात् । ननु चाप्रयोजनवतः संस्कारो न भविष्यतीति
युक्‍तैव कर्मकल्पना । वरं तृतीयार्थे षष्ठी न पुनः कर्मकल्पना ।
﻿<pb n="b470"/>
केयमनुपासितगुरोः स्वप्रतिभावतः षष्ठीकल्पना । भवन्तु संस्कारा
अवद्यतिचोदनाः अग्नीषोमसंबन्धात्तु यावत्संस्कारं यागचोदनाः
संपद्यन्ते । ततश्च प्रचयानुवादः आलभतिरिति सिद्धम् । ततश्च
क्रमसमुच्चयदर्शनमुपपन्नार्थं भवति । नचानुवादे लक्षणादोषः ।</p>
﻿<pb n="b471"/>
<p>अत्राभिधीयते । नैतच्छब्दादवगन्तु शक्यते । सोमेन यजेतेति
सोमलताविशिष्टो यजिर्गम्यते । रसद्रव्यकाश्च गृह्णातयः । (अर्थात्)
अतो रूपान्तरावगमान्नानुवादः शक्यतेऽवगन्तुम् । अनुवादे सति लक्षणा
ततश्चानुवाद इतीतरेतराश्रयः । कर्मान्तरे पुनः स्वतोऽर्थान्तरावगमा-
न्‍न्याय्यम् । एंव(वै)पशावपि । पशुशब्दो हि पुच्छवति वर्तते ।
हृदयादयस्तु मांससंस्थानवचनाः । तस्मान्नानुवादः संभवति ।
क्रमसमुच्चयदर्शनं च ग्रहणादीनां कर्मान्तरत्वेऽपि नैव विरुद्धम् ।
﻿<pb n="b472"/>
किन्तु सोमेन यजेन पशुमालभेत इति यदैने कर्मचोदने तदाऽवद्यति-
गृह्णात्योः संस्कारकर्मतैवावसीयते । कस्मात् ? तदा हि गृह्यमाण-
प्रधानो गृह्णातिः[न] गृह्यमाणगुणा शक्यते कल्पयितुम् । नापि
निर्वपतिवत् यागविधानार्थं प्राप्तानुवादः शक्यते वक्‍तुम् । ननु च
द्रव्यदेवतासंबन्धात् न गृह्णातिमात्रपर्यवसायिनी चोदना शक्यते
वक्‍तुम् सौर्यं चरुं निर्वपेदितिवत् । न च सोमेन यजेतेति देवता प्राप्ता
याऽनूद्येत संस्कारं विधातुम् ।</p>
﻿<pb n="b473/>
न च संस्कारे देवता कारकभावं प्रतिपद्यते यागस्यैव हि कारकं देवता
न ग्रहणादेः । अतोऽप्राप्तद्रव्यदेवतासंयोगात् कर्मान्तराण्येवैतानि ।
न सोमेन यजेतेत्यत्र संस्कार इति शक्यते वक्‍तुं सौर्यं चरुं
निर्वपेदितिवत् ।</p>
﻿<pb n="b474"/>
<p>अत्राभिधीयते-कुतश्चिदुपादानं ग्रहणमित्युच्यते । उपादानञ्चात्मार्थं
वा स्यात् परार्थं वा । तत्र देवताश्रवणात् देवतार्थमिति गम्यते । ननु
न जातितः काचित् देवता नाम विद्यते । या हि यस्य हविषः संब&mdash;
न्धित्वेन चोद्यते सा तस्य देवतेति । न च सोमरसस्येन्द्रवाय्वादयः
प्राप्तः येन तदर्थमुपादानमित्यवधार्यते । अथात्रैव रसस्य देवता चोद्यते
न तर्हि ग्रहणचोदना किन्तु देवताविधिपरमेवैतद्वाक्यं स्यात् ।
तदा च क्रमसमुच्चयदर्शनं नोपपद्यते । गृह्णातिश्च प्रमादपाठः
क्रियानुवादो वा स्यात् ।</p>
﻿<pb n="b475"/>
<p>तस्मात् देवताविशिष्टं ग्रहणं चोद्यत इति दुर्भणमिदम् । न
ब्रूमो देवताविशिष्टं ग्रहणं चोद्यत इति । कि तर्हि ? इन्द्र-
वायूद्देशविशिष्टं ग्रहणं रसस्य । ततः किम् ? इदं ततो
भवति । यागशेषत्वाद्‌द्रव्यस्य इन्द्रवाय्वर्थत्वाच्च ग्रहणस्य गृह्यमाण-
मुखं च तादर्थ्यं ग्रहणस्य । अत इन्द्रवाय्वर्थो रस इति गम्यते ।
नेन्द्रवायू रसार्थौ यावद्‍ग्रहणं च तादर्थ्यं न यावद्याग&mdash;
भावि । अत एव च न यागे चोदना ग्रहणेषु देवतात्वं च
यागार्थरसतादर्थ्यात् । न पुनः चोदनातः नात्रेन्द्रवाय्वादयो
﻿<pb n="b476"/>
देवतात्वेन चोद्यन्ते । अत कार्यतस्तत्र देवतात्वं नोपदेशतः ।
उपदेशो हि ग्रहणस्येन्द्रवाय्वर्थतापर्यवसाय्येव । तस्मादुपपन्नाः
संस्कारचोदनाग्रहणादयः ।</p>
<p><q>तद्भेदात् कर्मणोऽभ्यासः ।</q> एवं च कृत्वा क्रमसमुच्चयोपपत्तिः ।
उक्‍तं च यावद्‍ग्रहणभावीन्द्रवाय्वादीनां संबन्धो न यावद्यागभावीति ।
﻿<pb n="b477"/>
यागशेषश्चासौ सकलो दशमुष्टिप्रभवो रसः । अतोऽयागार्थत्वा-
दिन्द्रवाय्वोः सकलस्य च सोमरसस्य यागार्थत्वात् यावद्‍ग्रहण-
भावित्वाच्च संबन्धस्य इन्द्रवाय्वादेरवश्यमावृत्त्या भवितव्यम् । सत्यां
चावृत्तौ सिद्धः समुच्चयः । न च सर्वस्यैव सोमरसस्य
अन्यस्यान्यस्य चोहेशेन ग्रहणं भवति। तस्मादवयवशो ग्रहणम् ।
तथा च पात्रपरिमाणदर्शनम् ।</p>﻿<pb n="b478"/>
<p>न च विभागेन ग्रहणं पुनरेकी करणम् । न च दृष्टे संभवति
अदृष्टार्थता उद्देशस्य संभवति । अदृष्टार्थस्य वा ग्रहणादेः(गृह्णातेः)दृष्टार्थता
तस्मादवयवानामेव देवतोद्देशेन त्यागः । न चैतावता कर्मभेदो
भवति । सोमेन यजेतेत्यभिन्नावगतेः । तस्मात् स एव पुनः
पुनरावर्तत इति सिद्धम् ।</p>
﻿<pb n="b479"/>
<p><q>संस्कारस्तु न भिद्येत ।</q> खदिरादिषु पुनः संस्कारशेषभावा-
वगमात् युक्‍तो विकल्पः ।</p>
<p><note n="(1)"> Page 473.</note>अथैन्द्रवायवादिषु प्रकृतेषु यागेषु लता विधीयत इत्युच्यते, न
सा शक्या वाक्येनैन्द्रवायवी विज्ञातुम् श्रुत्या हि रसः ऐन्द्रवायव इति ।</p>
﻿<pb n="b480"/>
ननु चेदमयुक्तम् । प्रकृतिद्रव्यतया हि लताविधानमनिरस्तं स्यात् ।
रसकार्यविधानं चासंभवदेवाशाङ्कितम् । तस्मात् व्रीहिभिर्यजेतेतिवत्
द्रव्यप्रकृतिद्रव्यतया लताविधानमुपपद्यत एव सोमेन यजेतेति ।</p>
<p>किं नाम नाशङ्कयते मूढमतिभिः पुरोडाशो ह्यनिरूपितप्रकृति-
द्रव्यक आग्‍नेयादिषु प्रतीयते ।</p>
﻿<pb n="b481"/>
<p>तेन युक्‍तं तत्र प्रकृतिविशेषविधानम् । इह पुनरैन्द्रवाय-
वादिषु सोमरस एवावसीयते । किमत्र प्रकृतिद्रव्यविधानं करिप्यति ।
तस्मादनाशङ्कनीय एवायं पक्षः । हविर्विशेषशङ्का नोपपद्यत एवेति निरस्ता
भाष्यकारेण ।</p>
﻿<pb n="b482"/>
<p><q>पृथक्‌त्वनिवेशित्वात् सङ्खयया कर्मभेदः स्यात् ।</q> प्राजा-
पत्यानिति प्राजापत्यप्रातिपदिकात् विभक्तय उत्पद्यन्ते । यतश्चोत्पद्यन्ते
तद्‌युक्‍तं स्वार्थमभिवदन्ति । तद्धितान्तं चैतत् प्रातिपदिकम् । ततः
तद्धितान्तस्यैव इदं बहुत्वं न केवलस्य तद्धितार्थस्य । अतः संशय
﻿<pb n="b483"/>
एवात्र नोपपद्यते । प्राजापत्याः सप्तदशेत्येवावगम्यते न पुनः
सप्तदशप्राजापत्या इति । अतो विकल्पविलसित एवात्र पूर्वः पक्षः ।</p>
<p>उच्यते । प्रत्ययार्थगतमेवात्र विभक्‍तयः स्वार्थं प्रतिपादयितुं
क्षमाः न प्रकृत्यर्थगतं, कुतः ? प्रकृत्यर्थस्य प्रत्ययार्थोपसर्जनत्वात् । प्रधानं
हि अर्थान्तरेण संबध्यते, नोपसर्जनम् । ननु चैवमपि सन्देहो
नोपपद्यते । उपसर्जनार्थस्य भेदानवगमात् ।</p>
﻿<pb n="b484"/>
<p>सत्यमेवमेतत् । प्रधानार्थ एवात्र किं भिन्नः सन् उपसर्जनेन
युक्तः उत सोपसर्जनो भिन्न इति । एवं संशये सति पूर्वपक्षवादी
मन्यते भिन्नस्योपसर्जनयोगो युक्तः प्रकृत्यर्थस्य भेदावगमे प्रमाणा&mdash;
भावात् । बहुत्वावगमपूर्विका ह्येकशेषकल्पना । अतः प्रत्ययार्थस्यै-
वैकशेषो भवतु । तद्भेदावगमात् । न पुनरभिन्नस्यापि प्रकृत्यर्थस्य ।
तस्मादुभयसिद्धमेकयागावधारणमेव युक्तम् । तदिदमुक्तम्&mdash;<q>यो हि
बहून् यागान् कल्पयति कल्पयत्यसावेकमिति ।</q> कथं पनरस्मिन् पक्षे
अनेकस्मादेकादशावदानसिद्धिः ?</p>
﻿<pb n="b485"/>
<p>अर्थादावृत्तिर्भविष्यति । ग्रहणभेदाज्ज्योतिष्टोमस्येव । अत्रो-
च्यते । न सप्तदशभिरेकं कर्मोपपद्यते । कुतः ? एकादशभिरवदानैः
पशुयागः सिद्धयति । स चैकादशावदानगणः एकस्मादेव पशोः
सिद्धयतीति न पश्वन्तरं देवतया संबन्धयितुं शक्यते । ततश्च
प्राजापत्यानिति बहुत्वानुपपत्तिः ।</p>
﻿<pb n="b486"/>
<p>ननु चोक्‍तं प्रतिपश्ववदानगणस्य आवृत्तिः सप्तदशानां याग-
संबन्धार्थं गृह्णातीनामिव ज्योतिष्टोमस्य । युक्तम् ज्योतिष्टोमे गृह्णातीना-
मुपदेशात् । अत्र पुनः कार्यतोऽवदानगणः प्राप्नोति । स च
यागस्य सप्तदशपशुद्रव्यकोऽयमेको यागः । यागसंबन्धाच्च हविष्यव-
दानम् । अतः केनात्र प्रतिपश्ववदानगणप्राप्तिः हविष्ट्वेनैकत्वात्
पशूनाम् । हविर्भेदे हि सति हविस्संस्कारभेदे वा प्रधानस्या-
वृत्तिर्भवति इह तद्‍द्वयं नास्ति । नात्र संस्कारनिबन्धनं पृथक्त्वम् ।
﻿<pb n="b487"/>
हविर्निबन्धनो हविः संस्कारभेदः । तस्माद्यागैकत्वपक्षे सप्तदशसङ्खया&mdash;
न्वयो न घटते । किमिदमन्याय्यमुक्तम् । यागनिरूपणोत्तरकालं
हि संस्कारप्राप्तिः न संस्कारापेक्षं यागनिरूपणम् । सप्तदशपसूद्रव्यश्चाय-
मेको यागो निरूपितः एवंभूतस्य संस्कारो यदि आवृत्त्या अनावृत्त्या वा न
संभवति बाध्यतां नाम कृष्णलचरावि(दम्)वावघातः। न पुनस्तद्वशा-
﻿<pb n="b488"/>
दुत्पत्तौ वाक्यार्थः शक्यते निरूपयितुम् । अथायमभिप्रायः । किं
सोपसर्जनस्य भेदः उताभिन्नस्योपसर्जनयोगः इत्यस्मिन्
संशये वाक्यशेषाद्‍युक्‍तो निर्णय इति । कस्माद्वाक्यशेषात् ?
प्रकृतिवदिति । नायं वाक्यशेषः । कार्यतः प्राप्तिमङ्गानां
दर्शयितुं वाक्यशेषोऽयं व्याख्यात्दृणाम् । न पुनरुपदेशेऽङ्गानां
﻿<pb n="b489"/>
न च कार्यत उपदेशनिरूपणम् । उपदेशाद्धि कार्यं निरूप्यते ।
न चात्र संशयो विद्यते । उक्तं भेदावगमपूर्वकं एकशेषवचनम् । प्रधानस्य
च विभक्तियोगात् भेदोऽवगम्यते नोपसर्जनस्येति । तस्मात् पूर्वपक्ष
एवात्र ज्यायानिति एकशेषविदो मन्यन्ते ।</p>
<p>अत्रोच्यते । सत्यं प्रत्ययार्थस्य भेदोऽवगम्यते न पुनरुप-
सर्जनरहितस्य । कुतः ? प्रकृतिप्रत्यर्यसमुदायाद्विभक्त्युत्पत्तेः ।
न विभक्तितः प्रत्ययोत्पादः । ततः किम् ? इदं ततः । प्रकृति&mdash;
युक्तं हि विभक्त्यर्थेन युज्यते न विभक्त्यर्थयुक्‍तं प्रकृत्या ।
﻿<pb n="b490"/>
तस्मात् सप्तदश यागाः प्रतीयन्ते, न सप्तदशद्रव्यको यागः । अतः
कर्मगतैषा सङ्खया, न द्रव्यगता । एवं च सति नैवेयं कर्माणि विधीयते
येनारुणवत् द्रव्यमुखेनोपकारिता स्यात् । अतः सिद्धं पृथक्त्वनिवेशित्वात्
सङ्खयया कर्मभेद इति । तच्चैकपशूनां पृथक्त्वं बहुषु यागेषु अवकल्पते
नैकस्मिन्निति ।</p>
﻿<pb n="b491"/>
कः पुनरत्र हेतुरभिप्रेतो भाष्यकारस्य ? ननु चैकादशावदानानु-
पपत्तिः । अहेतुरयं न कार्यतः शास्त्रावधारणमिति । उच्यते । नैव
कार्येण शास्त्रमवधार्यते । शास्‍त्रेणैवेदं कार्यमवधृतम् । उक्‍तं हि सोप-
सर्जनस्य भेदोऽवगम्यत इति । एवं सति एकादशावदानबोधो न शक्यते
वक्‍तुम् । एकस्माच्चासौ निष्पन्नः । कुतः ? सोपसर्जनः प्रत्ययार्थः
द्वितीयादेरुपसर्जनसंबन्धानुपपत्तिः । अतश्च सप्तदशसङ्क्षया पशुषु
न स्यात् । उपसर्जनार्थावच्छेदो हि सङ्खयानिवेशे हेतुः ।
﻿<pb n="b492"/>
तदनुपपत्तौ सङ्खयानिवेशानुपपत्तिः । न चान्यः कश्चित् अवच्छेदको
विद्यते एकरूपश्रवणात् । नानारूपश्रवणे हि तेषामन्यतम् इति
स्यादपि सङ्खयानिवेशः । न तदस्ति । तस्मात् पशुषूपपद्यते नान्यथेति
युक्‍तमुक्तम् ।</p>
<p>1<q>नन्वेकस्मिन्नपि यागे सप्तदशभिरवदानगणैः पक्ष्यते वच-
नादिति ।</q> किमिदमुक्तम् ? इदमुक्तम् । यद्यपि सोपसर्जनस्य
भेदोऽवगम्यते, तथापि प्रधानभेदादेवोपसर्जनस्य भेदो न भवतु । साभूत्
﻿<pb n="b493"/>
प्रधानस्यैव स्वतः किमेवं भविष्यति ? इदमेव भविष्यति । सप्त&mdash;
दशसङ्खया हविषो विकारिका भविष्यति, न पुनर्यागस्य । भवत्येवमिदं
यदि हविषः सङ्खया श्रूयते इयं पुनः पशुषु श्रूयते । को विशेषः ?
अयमस्ति विशेषः । पशूनामुपसर्जनयोगात् । तत्संबन्धावगतिरेव
भिन्नाऽवगम्यते न हविर्मात्रम् । अतो यागभेदः प्रयोजनमुक्तम् ।</p>
<p><q>संज्ञा चोत्पत्तिसंयोगात् ।</q> <quote>“अथैव ज्योतिरथैष विश्वज्योतिः
अथैष सर्वज्योतिः”</quote> कथं पुनरेवमादीनां</p>
﻿<pb n="b494"/>
कर्मवचनताऽवसीयते । भावार्थसामानाधिकरण्याद्धि नामधेयत्वमुक्तम् ।
न च तदिहास्ति । केवलनामश्रवणात् । तस्मात् कथमत्र
संशयः ? किं प्रकृतस्य कर्मणो वाचका उत वक्ष्यमाणस्येति ।
उच्यते । अस्त्यत्रापि सामानाधिकरण्यं भावशब्देन । एतच्छब्दावमर्शः
<quote>‘स य एवं विद्वानेतेन यजेत’</quote> इत्येवमादिषु ।</p>
﻿<pb n="b495"/>
तस्मादुपपन्नः संशयः । अत्र पूर्वपक्षवादी मन्यते&mdash;दर्शपूर्णमासवत्
प्रकृतानां कर्मणां साकं प्रस्थाय्यवद्वा प्रकृतस्य कर्मणो वाचका इति ।
तस्मात्तस्यैवेदं पुनर्वचनं गुणान्तरसंबन्धार्थमित्येवं प्राप्तम् ।</p>
﻿<pb n="b496"/>
<p>अत्रोच्यते&mdash;संज्ञाप्युत्पत्त्यैव अर्थान्तरावबोधमुत्पादयति । किमिद-
मुत्पत्त्यैवेति ? उच्चार्यमाणैवेत्यर्थः । अन्यत्वं चावगतं विशेषान्तरा-
भावात् । पुनरन्यार्थतया न गृह्येत साकंप्रस्थाय्यवत् । यत्र पुनर्विशे&mdash;
षो&mdash;वगम्यते प्रकृतादन्यत्र किमिति तत्रौत्पत्तिकं भेदविज्ञानं कथ्यते ।
अस्ति चायं सहस्रदक्षिणादिभिः विशेषैः विशिष्टः प्रकृतादन्यः । तस्मात्
कर्मान्तरं संज्ञात इति सिद्धम् ।</p>
﻿<pb n="b497"/>
<p><q>गुणश्चापूर्वसंयोगे ।</q> कथं पुनरत्र संशयः ? यदा वैश्वदेवशब्दे-
नामिक्षासंबन्धो वाजिशब्देन वाजिनसंबन्धः । शब्देन च देक्‍तोपकरोति
इति <quote>‘विधिशब्दस्य मन्त्रत्वे भावः स्यात्’</quote> इत्यत्रोक्तम् । अतोऽर्थैक्येऽपि
देवतान्तरमेवैतत् । यथा सौर्यचरावादित्ये च । उच्यते । यत्र हि शब्दा-
देव देवताऽवगम्यते तत्रैवम्, यत्र पुनः प्रकृतोपलक्षणपरः शब्दादिः तत्र
﻿<pb n="b498"/>
पूर्वशब्दभिधेयैव देवता । अन्याभिधेयतयैव लक्षणा लक्षयति ।
न स्वाभिधेयतामापादयितुं क्षमा । तस्मादुपपद्यते संशयः किमयं
लक्षणया वाजिभ्य इत्ययं शब्दोऽन्वेति उताभिधानेनेति । ननु
च यौगिकत्वात् वाजिभ्य इति नैव लक्षणा शक्यते वक्‍तुम् । सामीप्ये
तद्वति वा लक्षणा, न पुनः यागावगतौ । निमित्तान्तर&mdash;
बलेन हि लक्षणाऽवगम्यते । न पदादेव । योगस्तु पदावगम्य
﻿<pb n="b499"/>
एव । तस्माल्लक्षणानुपपत्तिः । अत्राभिधीयते&mdash;किमत्र रूढिर्योगो वा
करिष्यति ? पराभिधेयता लक्षणाहेतुः । तच्चात्र विद्यत इति पूर्वपक्ष-
वादिनोऽभिप्रायः । व्यक्तिनिष्ठत्वाद्यौगिकानां वैश्वदेवशब्दाच्च व्यक्ति-
विशेषावगमात् । तस्माद्‌गुणद्वयविशिष्टमेकं कर्मेति पूर्वपक्षितम् ।
सिद्धान्तवादी तु मन्यते&mdash;यद्यपि प्रकृतव्यक्त्यवगमो भवति तथापि
कर्मान्तरमेवैतत् । आमिक्षोपसर्जनतया प्रतीयमानत्वात् विश्‍वेषां देवानाम् ।
﻿<pb n="b500"/>
नह्यन्योपसर्जनं अन्यसंबन्धितया शक्यतेऽवगन्तुम् ; राजपुरुषं
पश्येतिवत् । तस्मादनयोरेकेनासंबन्धः । अतः संबन्धद्वया-
वगमादेकत्वेऽपि संबन्धिनः कर्मभेदः । अथ कस्माद्‍युगपत् अरुणा-
वत्संबन्धो न भवति । किमेवं ? एकत्वेनावगतिर्भविष्यति । सत्यमेवं
﻿<pb n="b501"/> 
यत्रैकप्रमाणावगम्यः संबन्धः । नानाप्रमाणगम्ये पुनः अनिवार्यैव
भेदावगतिः । तस्मात् कर्मान्तरम् । नानाप्रमाणगम्यता श्रुत्या
वाक्‍येन चेति वदता दर्शिता । इह तर्हि कथं प्रमाणभेदेऽपि दध्नौ जुहोति
पयसा जुहोति इत्येकत्‍वं कर्मणः ? अनुपसर्जनत्वावगतेः । नात्र
अन्योपसर्जनो होमोऽन्येन संबध्यत  इति अविरुद्धा प्रकृतावगतिः ।
अतो भिन्नानामपि शास्त्राणां अभिन्नात्मककार्यमिति वैषम्यम् । अप्रकृत-﻿<pb n="b502"/>
ग्रहणं देवतान्तरग्रहणं च देवतान्तरसंबन्धाभिप्रायम्; न पदार्थाभिप्रायं
पदार्थाभेदेऽपि भेदावगमादित्युक्तम् । नात्र पदार्थभेदः शक्‍यते वक्‍तुम्
अन्नयोगाद्विश्वेषां देवानाम् । तस्मात् संबन्धितैवात्र भिन्नत्वे हेतुरिति
सिद्धम् ।</p>﻿<pb n="b503"/> 
<p>अधिकरणान्तरं वेति वदतः कोऽभिप्रायो भाष्यकारस्य ?
ननु च गुणार्थेन पुनः श्रुतिरित्यत्र नैवैतानि कर्मान्तराणत्युक्तम् ।
अत्र वदामः, अयमभिप्रायो भाष्यकारस्य । अत्रापि दध्युपसर्जन-
तयाऽवगम्यते । अतोऽनुबन्धान्तरसंबन्धात् नैकावगम्यमनुबन्घं
भवति । तस्मात् प्रधानस्याप्‍युपसर्जनस्येवान्यसंबन्धस्य नान्येन संबन्ध
उपपद्यते । राद्धान्तस्तु&mdash;सत्मेवं यद्यसंबद्धस्य समर्पकं नास्ति
वैश्वदेववत्, इह चाग्निहोत्रं जुहोतीति सर्वानुबन्धसंबन्धितया﻿<pb n="b504"/> 
असंबन्धमेवानुबन्धान्तरमवगम्यत इति वैषम्यम् । विकल्पोपन्यासस्तु
फलप्रदर्शनं भेदावगमसिद्धयर्थम् । उक्‍तेन न्यायेन न भेदः
सिद्धयतीति विकल्पसिद्धिः ।</p>﻿<pb n="b505"/> ﻿<pb n="b506"/>
<p><q>फलश्रुतेस्तु कर्म स्यात् ।</q> अथ किमर्थमिदमनुमानमुपन्यस्तम् ?
पुनश्च विकल्‍पसमाद्या जातयः । असिद्धानैकान्तिकविरुद्धाभिधानस्यान-
वसर एव । भेदाभेदपरीक्षणं ह्यत्र प्रकृतम् । तच्च शब्दान्त-
रादिसमधिगम्यम् । किमत्रानुमानेन क्रियते तद्‍दूषणेन वा ।</p>﻿<pb n="b507"/> 
तस्मादसंबद्धमेवेदं ग्रन्थखण्डलकं कर्मभेदाभेदविदो मन्यन्ते । अतो
यदेव वाक्‍यभेदभयात् कर्मान्तरत्वमुक्‍तं वक्तव्यं पूर्वपक्षे ।
न पुनः प्रमाणान्तरमुपन्यसनीयम् । अत्रोच्यते&mdash;ननु न श्रुतं
भवता शास्त्रभेदप्रतिपत्तिरनेन लक्षणेन क्रियत इति । न च शास्त्रा-
च्छास्त्रभेदोऽवगम्यते । किं तर्हि ? अनुबन्धान्यत्वावगम्य एव । तस्य
चान्यत्वं प्रमाणान्तरावगम्यमेव । तच्चेदं दध्नाऽनुबन्धं कर्म न
कर्मशास्त्रं भिनत्तीत्युक्तम् । कर्मवत्तया चाकर्मणि विधानमुक्तम् ।﻿<pb n="b508"/>
एवं चेत् फलानुबन्धेऽपि कर्मापन्नमेव गुणरूपं न स्वतः फलेन
संबन्धयितुं शक्‍यते । अतः कर्मणा फलसंबन्धात् कर्मान्तरमिदं
फलान्तरानुबन्धादिति पूर्वपक्षी मन्यते ।</p>﻿<pb n="b509"/>
एवमप्‍यनुमानभाष्यं कथं ? इत्‍थमिदं इदमनुमानभाष्यम् । किं
कार्यतः कर्मापत्तिं द्रव्याणां मन्यते भवान् ? यदि हि कार्यतः
कर्मापत्तिः स्यात् अकर्मभूतस्य कार्ययोगो न विद्यत इति भवति फलान्त-
रानुबन्धात् कर्मान्तरम् । अथ तु नियोगवशात् कर्मापत्तिरवसीयते
यावन्नियोगविषयैव सा भवति । न हि कार्यतः सा शक्‍याऽवगन्तुम् ।﻿<pb n="b510"/>
शेषवदनुमानगम्यो हि कार्यकारणभावः । तेन च कारणमात्रावगतिरेव न
पुनंर्विशेषस्यैव कारणतावगतिः । ननु च सामान्यतो दृष्टं कर्मण एव
फलं प्रति कारणतामवगमयतीत्यभिप्रायः कृष्‍यादिषु दर्शनात् । तदि&mdash;
दानीं सामान्यं किमिति न विद्मः सादृश्यं तावत् समुदृशेन व्यवधीयते﻿<pb n="b511"/>
अथ विशेषमात्रं, कृष्यन्तरमेव प्राप्नोतीति । अथ साधनाद्यनुबन्धकृतं
तत्पापि द्वयमापतति साधनविशेषो वाऽनुबन्धतया गृह्यते ? साधनमात्रं
वा ? विशेषग्रहणे फलदेवतयोरन्यत्वान्न सामान्यावगतिः । अथ सामान्यं,
न, क्रियात्वमात्रमेव तत्र अवशिष्यते । तस्मिंश्च सामान्येऽनैकान्तिकत्वं﻿<pb n="b512"/>
विरुद्धता च सर्वत्र गुणकर्मावगतेः । तस्मान्न कार्यतः
कर्मापत्तिर्द्रव्याणां शक्‍यतेऽवगन्तुम् । किं तर्हि ? नियोगत
एव भावापत्तिरनुगमनीया, स, चायं नियोगो दधिसाधनं होममेव फल-
सम्बन्धितयाऽवगमयतीति कर्मभेदः । अन्यथा हि होमासंबन्धान्न
दध्नः प्राप्नोति । एवं चात्र दध्नः कर्मापत्तिः प्राप्नोति । न च सा
तस्माद्वाक्‍यादवसीयते । अनवगम्यमाना फले न संबध्यत इत्युक्तम् ।﻿<pb n="b513"/>
किमिति वा दध्ना होमो निर्वर्त्यते यदि न होमार्थं दधि स्यात् । तस्मात्
पदद्वयान्वित एवायमर्थः फलेन संबध्यत इति कर्मान्तरत्वम् । अन्यथा
ह्याश्रितत्वात्प्रयोगस्येत्ययुक्तिः स्यात् यदि केवलस्यापि फलेन संबन्धः
स्यात् । अतो(धातु)विशिष्टभावानुप्रवेशितैव फलसंबन्धे हेतुः । कम्बल-
निर्णेजनोपन्यासस्तु न कार्यतः कर्मापत्तिरिति प्रकटयति । कथं तर्हि ?
विनियोगात् कार्यमिति ।</p>﻿<pb n="b514"/>
<p><q>अतुल्यत्वात्‍तु वाक्‍ययोर्गुणे ।</q> अत्राभिधीयते&mdash;सत्यं कर्मतामा-
पन्नस्य गुणस्य विधानम् । न पुनः कर्मार्थतयैवेति । कस्मात् ? क्रियाकारक-﻿<pb n="b515"/>
लक्षणं हि संबन्धमाश्रित्य द्रव्याणां तदापत्तिः । न पुनः
तादर्थ्यं, अकर्मणः अकारकत्वप्रसङ्गात् । अतः फलार्थतैव कारकभूतस्य
दध्नः प्रतीयते । होमार्थत्वे वाक्‍यभेदस्त्ववैवोक्तः । विशिष्टविधानं
किमिति नाश्रीयते ? अग्निहोत्रं जुहोतीति होमावच्छिन्नस्य कर्मणः
प्राप्तत्वात् दध्यनुबन्धस्य चाप्रप्तत्वात् तावता इन्द्रियकामाधिकारनिर्वृत्तेः न
शक्‍यते प्राप्तिर्बाधितुम् । ननु चापृथगवगमादनुबन्धद्वयस्य न पृथक्‍त्वे-
नावच्छेदः शक्‍यतेऽवगन्तुम् ।</p>﻿<pb n="b516"/>
<p>उच्यते । किमत्र पृथक्‍त्वेनावच्छेदः करिष्यति यावदप्राप्तं
हि नियोगस्य विषय इत्युक्तम् । कर्मापत्तेश्च जुहोतिर्विषयः ।
तस्माज्जुहोत्यवच्छिन्नव्यापाराश्रितो दधिव्यापारः फलया चोद्यते ।</p>
﻿<pb n="b517"/>
किमिदं आश्रित इति ? कारकतामापन्न इत्यर्थः । तस्मात्
होमे कारकं फलाय चोद्यते । केन पुनः फले(न)विनियुक्‍तं तत् ? कर्म-
वाक्‍येन विनियुक्तम् । अधिकारानुपपत्त्येति चेत् । तुल्यमत्रापि । <q>अत
एवोचे वृत्तिकारेणेति ।</q> वृत्तिकारवचनं किंपरं भाष्यकारस्य ? इदं-
परम् । कारकापत्तिरेवाश्रयशब्देनोच्यते नार्थान्तरमिति प्रदर्शयितुम् ।
अत एवाश्रितत्वात्प्रयोगस्य इत्यत्रापि अयमेवार्थः ।</p>﻿<pb n="b518"/> 
<p><q>बाध्यतेतरां श्रुतिरिति<note n="(1)"> P. 515</note></q>। कः पुनरत्र तरबर्थः । एकत्र होमो
विधीयते । अन्यत्र दध्‍यर्थः । न कश्चिदतिशयः पक्षद्वयेऽपि दृश्यते । 
उच्यते । अयमस्ति विशेषः दधिपदे हि बाध्यमाने होमपदमपि
बाधितं भवति । अतः तत्संबन्धेन हि तद्विधेयमित्युक्‍तम् । आश्रि&mdash;
तत्वात्प्रयोगस्येति । तस्मात् सम्बन्धिबाधे संबन्ध्यन्तरबाधः । सोऽयं
तरबर्थः होममात्रबाधे तु न किञ्चिद्बाधितम् । केवलस्यानवगमात् ।
प्राप्तिमात्रतया हि केवलावगतिः । <q>कथमिति ? अनयाऽग्निहोत्रेति-
कर्तव्यतयैवेति ।</q></p>﻿<pb n="b519"/> 
<p>ननु चोपरितनषट्‍्कचिन्तेयम् । किमित्यत्रोपन्यस्यते ?
अस्त्यत्रोपन्यासकारणम् । किं तत् ? इदं तत् ? गुणफलसंबन्धे
हि इतिकर्तव्यतासंबन्धो न शक्‍यते अवधारयितुम् । न चेतिकर्तव्यता&mdash;
शून्योऽधिकारविधिः । कुत एतत् ? अधिकारनिष्ठो हि विधिः नियोगार्थ-
साध्यतयाऽवगम्यते । न च साध्यमनितिकर्तव्यताकमस्ति, अननु-
गृहीतस्य करणत्वानुपपत्तेः । सर्वदा हि करणं करणं स्यात् । कथं पुनः न
शक्‍यतेऽवधारयितुम् । उपदेशतस्तावन्‍न संभवति । नित्यानित्यसंयोग-
विरोधात् । अतिदेशस्तर्हि भवतु ? सोऽपि नोपपद्यत
इत्यभिप्रायः । कथं नोपपद्यते ? धात्वर्थस्यान्यप्रयुक्तत्वात् ।﻿<pb n="b520"/> 
तत्प्रयोगाश्रितत्वाच्च गुणफलसंबन्धस्य । अन्यप्रयोगप्रयुक्तस्यान्येन संबन्धो
न घटते उक्‍तं यजातिथ्याया इत्यत्र । अतिदेशोऽपि नैवाप्रयोजकस्य ।
तस्माद्‍्दुर्भणेयं गुणाधिकारचोदना । न चात्र प्रसङ्गः शक्‍यते वक्‍तुम्
प्राप्‍त्यभावात् । प्राप्तस्य हि धर्मजातस्यान्यदीयेन धर्मजातेन कार्य-
सिद्धिः प्रसङ्गः । न चात्र प्राप्तिरस्तीति दर्शितमुपदेशातिदेशयोर&mdash;
﻿<pb n="b521"/>
भावात् । अतः किमत्र सन्निधिः चोदनालिङ्गं वा करोति । अत्रोच्यते ।
भवत्वतिदेशात्संबन्धः । ननु च परप्रयोगाश्रयी गुणप्रयोगविधिरित्युक्तम् ।
नायं दोषः । अन्यप्रयुक्तस्यान्येन संबन्धोपदेशो नोपपद्यत इति । अति-
देशे पुनः [कार्यतः संबन्धमतिदेशविदो मन्यन्ते । ततः किं ? कार्यतः
संबन्धे हि विनियोगावगतेर्न विरोधः । यत्र हि कारणपुरस्सरा कार्यावगतिः
स विनियोगस्य विषयः यत्र पुनः] कार्यतः कारणावगतिः सोऽतिदेशस्य ।﻿<pb n="b522"/>
तस्मान्न विनियोगवैषम्यात् विघातो यदातिथ्यायां इतिवत् । तस्मात्
सूक्‍तं <quote>‘अनया अग्निहोत्रेतिकर्तव्यतया’</quote> इति । अथ कस्मादग्निहोत्र-
मेवेतिकर्तव्यता न भवति ? आश्रय एवानुग्राहको द्रव्याणाम् कार्यं
साधयताम्, आश्रितत्वात् प्रयोगस्येति दर्शनम् । बालिशभाषितमेतत् ।
अग्निहोत्रमेव करणं दध्‍यनुरक्तमित्युक्‍तम् । केवलस्यानवग-
मात् । प्रयुक्‍तिस्तु केवलाश्रयप्राप्‍त्यनुसारेणेति गुणफलमित्युच्यते ।﻿<pb n="b523"/>
तस्मात् षष्ठीसमास एवायं अग्निहोत्रेतिकर्तव्यतयेति । अतिदेशप्राप्तस्य च
धर्मजातस्य प्रसङ्गात् कार्यसिद्धिरिति सिद्धमनावृत्त्यैव अनुष्ठानम् ।
<q><quote>“अथ वा दधिशब्दस्य विवक्षितार्थत्वात्”</quote></q> इति । किमिदं पक्षान्तर-
मिवोपन्यस्यते । किमिति वा न पक्षान्तरं ? तदेवं हि दध्यनुरक्‍तं होमरूपं
फलायेत्युपसंहृतम् । युक्‍तं चैतत् । संबन्धस्यानुरागा(भा)वगम्यत्वात् ।
उच्यते । पक्षान्तरशङ्कानिराकरणायैतद्धाष्यम् । न पक्षान्तरप्रदर्शनार्थम् ।</q>﻿<pb n="b524"/> 
का पुनरत्र पक्षान्तरशङ्का ? दध्ना जुहोतीति केवलगुणविधानात् ।
अवगतस्य संबन्धस्य विधानमस्त्विति केचित् । तेषामिदमुत्तरम् ।
दधिशब्दस्य विवक्षितत्वान्न संबन्धरयेत्यर्थः । अतः सिद्धो गुणविधि-
फलाधिकारसंबन्धः ।</p>
<p><q>समेषु कर्मयुक्‍तं स्यात् ।</q> उक्तं गुणानुबन्धात् कर्मणः
फलमिति । तदिदानीं कीदृशो विषय इति ( निरूप्यते । ) विषय&mdash;
निरूपणायैतदधिकरणद्वयम् । ननु च भेदाभेदचिन्ता अत्न लक्षणे﻿<pb n="b525"/> 
प्रकृता । सैवेयं विषयतो निरूप्यते । ननु च विपरीतमत्रेदं
शास्त्रभेदो हि गुणफलसंबन्धोऽपि विद्यत एव । कथमत्र तन्निराकरणाद्भेदः ।
शास्त्रभेदकथा चेयामिति भाष्यविदः । तस्मादसमञ्जसमिदं भेदाभेद-
निरूपणम् । अत्रोच्यते&mdash;सत्यं गुणविशेषतः शास्त्रभेदः अप्रयो-
जकस्त्वाश्रयस्येति न भेदेन व्यपदिश्‍यते । धात्वर्थानुबन्धभेदे पुनः﻿<pb n="b526"/> 
सह प्रयोक्‍तृतया शास्‍त्रं भिद्यत इति भेदेन व्यपदेशः । अत एव च
अथातो धर्मजिज्ञासेति शास्‍त्रेण प्रयोक्‍तृत्वाभेदादभेदं मन्वानस्य इद-
मुत्तरम् । अतो धात्वर्थानुबन्धभेदे गुणानुबन्धभेदे च विशेषोऽस्तीति
विषयविरूपणम् । कथं पुनः अग्निष्टोमसाम कृत्वा यजेत इति﻿<pb n="b527"/>
पूर्वापरीभावः ? कथं वा नास्ति ? । सवनद्वये ह्यतीते अग्निष्टोमसाम-
प्रयोगः । एकश्चायं यज्यर्थः । तस्मादनुपपत्तिः ।</p>
<p>ननु च ग्रहयजावापि स एवायमग्निष्‍टुत्‍संज्ञको याग इत्युपपद्यते
पूर्वापरीभावः । अभ्यासो हि सकलस्य धात्वर्थस्य नैकदेशस्य । अत
एव नोपपद्यते । सकलस्यानुष्ठानात् । परस्तादस्तीत्युपपद्यते इति
चेन्न । अयथाभूतत्वादर्थस्य । यत्र हि यथा प्रतीयमान एवार्थः शब्दात्
स्वभावतोऽपि तथैव तत्राविप्रतिपत्तिः अन्यथाभावे तु नौत्पत्तिकत्वं स्यात् ।
औत्पत्तिकस्तु शब्दस्यार्थेन संबन्ध इति गदितम् । अतो नाभ्यासवशात्﻿<pb n="b528"/> 
कृत्वा यजेतेति शब्दादर्थ उपपद्यते । साभ्यासस्य हि धात्वर्थस्य
उत्तरकालीनताऽवधार्यते । न चैतद्‍भाष्यकारेणावमृष्टम् । उच्यते ।
अनवमर्शनीयमेवैतत् । समानकर्तृकत्वापेक्षो ह्यत्र पूर्वापरीभावः ।
स च प्रतीतावेवोपपद्यते नानुष्ठाने । समानकर्तृकत्वव्याघातात् ।
एकार्थानामनेकधात्वर्थानामनुपरत्याऽनुष्ठानं समानकर्तृत्वमुच्यते । न च
तत्र पूर्वमिदं कृत्वा पश्चादिदं कर्तव्यमिति शक्‍यते वक्‍तुम् । व्यवच्छेद-
प्रसङ्गात् ।</p>﻿<pb n="b529"/>
<p>कथं तर्हि <quote>‘दर्शपूर्णमासाभ्यामिष्ट्‍वा सोमेन यजेत’</quote> इति ।
अधिकारमात्रं तदिति वक्ष्यामः । तस्मादवगतौ पूर्वकालता <quote>‘मुखं
व्यादाय स्वपिति’</quote> इतिवत् प्रयोगसिद्धेः । कथं पुनरत्र गुणफला-
शङ्का ? गुणाश्रवणात्, वारवन्तीयं कृत्वेति सन्निधानाच्च कर्मणः । 
सन्निहिते हि कर्मणि गुणश्रुतिः तदनुबन्धपरतां विधेर्ज्ञापयती-
त्युक्तम् । अतो दध्‍नेन्द्रियकामवत् गुणानुबन्धात् । एवं चैत-
स्येति मुख्यार्थं पदमन्वयि भवति । ननु वारवन्तीयं रेवतीषु﻿<pb n="b530"/> 
कृत्वेति अप्राप्ता रेवत्यो विधातव्याः वारवन्तीयसम्बन्धिता च । विशिष्ट-
यागवादिनोऽप्‍ययं तुल्यो दोषः । अतः संबन्धविधानाक्षेपात् भवतां
विधानसिद्धिः । अत्राभिधीयते&mdash;नान्यप्रयुक्तात् भावार्थाच्छास्त्रान्तर-
मिदम् । किं तर्हि ? तथैव सहैव प्रयुक्‍त्या भिद्यते शास्त्रम् । 
एतदुक्‍तं भवति । कर्मणः सकाशात् फलमिति कुतः ? अप्राप्त-
त्वात् रेवतीनाम् । न गुणात् फलमिति शक्‍यते वक्‍तुम् । ननु
चोक्तं संबन्धिविधानाक्षेपात् रेवतीनां विधानसिद्धिरिति । सत्यं सिद्धयति
न यागानुबन्धतया । गुणानुबन्धाच्च भावार्थात् फलं गुणफल-
मित्युच्यते न केवलाद्‍गुणात् फलनामत्वाद्‍्गुणफलानाम् । भावार्थ-﻿<pb n="b531"/> 
विषयभावाच्च नियोगस्य । <q>अथोच्येत&mdash;अस्या पूर्वा रेवतीरुपादाय तासु
च वारवन्तीयं कृत्वा यज्ञेन यजेतेति ।</q> अनेन पूर्वस्मात् को विशेष
उपन्यस्तः ? अप्राप्ता रेवत्यः कथमुपादीयन्ते ? अयमभिप्रायः&mdash;रेवती-
विशिष्टं वारवन्तीयं यागानुबन्धतया प्रतीयमानं रेवतीः एकत्ववत्
उपादानशेषीकरोति । सत्यमेवैतत् । (अ)तथाप्‍यग्निष्टोम सामेति
नावकल्‍पते । किमिति नावकल्‍पते ? यागानुबन्धतया हि वार&mdash;
वन्तीयं (प्रती)विधीयमानं स्तोत्रविशेषसंबन्धितया शक्‍यतेऽवगन्तुम् ।﻿<pb n="b532"/> 
<p><q>अथाग्‍निष्‍टोमसाम्नः कार्ये भवतीत्युच्यत इति ।</q> किमिद-
मग्निष्टोमसाम्नः कार्ये भवतीत्युच्यत इति । अयमभिप्रायः&mdash;यागानु-
बन्धितया प्रतीयमानं वारवन्तीयं न कार्यान्तरशून्यमनुबन्धि भवतीति ।
कार्यविशेषापेक्षायामग्निष्टोमसामशब्दः कार्यसमर्पको भवतीति न वाक्‍य-
भेदः । <q>एतस्येत्येतदविवक्षिचं स्यात् ।</q> किमित्यविवक्षितं स्यात् ?
यद्ययं शब्दलभ्योऽर्थः स्यात् अविवक्षितम् । अत्र पुनः प्रकृत
एवायमग्निष्‍टुत् प्रतीयते तस्यायं एतस्येत्यनुवादः । अतश्चाविवक्षाया-
मप्‍यदोषः । तस्मात् कर्मान्तरतयोपन्यासो न घटते, रेवत्याधारवारवन्ती&mdash;
यानुबन्धतबा हि न प्रकृतो यागः शक्‍यतेऽवगन्तुं, ऋगन्तराधार-﻿<pb n="b533"/> 
तयावगतेः । ननु फलार्थत्वे गुणस्य नायं दोषः गोदोहनवत् । तत्र
हि चमसानुबन्धं प्रणयनं प्रतीयमानमपि गोदोहनानुबन्धतया फलार्थत्वे
गुणानुबन्धस्य न विरुद्धयते । एवमत्रापि को विरोधः, वक्‍तव्यो वा
विशेषः । अयमभिधीयते&mdash;तत्र हि अप्‍प्रणयनार्थकार्यतया गोदोहनस्य
केवलप्रणयनाभिनिर्वृत्त्या न विरोधः शक्‍यते वक्‍तुम् । इह पुनः
यागानुबन्धतया प्रतीयते अयागार्थं च निर्वर्तयति न प्रकृतानुबन्धितया﻿<pb n="b534"/> 
शक्‍यतेऽवगन्तुम् । प्रकृतं ह्यग्निष्टोमसाम वायव्यानवुबन्धम् । तस्मात्
कार्यानुबन्धयोः विरोधः । अकार्यानुबन्धत्वात् वारवन्तीयस्य रेवत्याधारस्य ।
तस्मादेतस्येति विवक्षितमित्युक्तम् । अनुवादानुपपत्तेः । कर्मान्तरत्वे﻿<pb n="b535"/> 
पुनः सह प्रयुक्‍त्या शास्त्रभेदात् न दोषो भवतीति । उभयस्मिन् विवक्ष्य-
माण इत्यर्थः । न कश्चिदेको विनियोग उभयानुबन्धितामापादयितुं
क्षमः । कथं तर्हि साधारणगुणविधानम् ? ऐकरूप्‍ये हि तत् न
गुणप्रधानव्यवस्थितानाम् । कथं तर्हि अङ्गप्रधानार्थता बर्हिरादीनाम् ?
केवलप्रयोगशेषतया नावच्छेदानुबन्धितया । इह चानुबन्धावच्छे&mdash;
दानुबन्धत्वे विरोध उक्तः ।</p>﻿<pb n="b536"/> 
<p>कथं पुनरत्रापि प्रयोगानुबन्धितयैव न वारवन्तीयं परिगृह्यते । न,
वाक्‍येन यागावच्छिन्नावगतेः । प्रकरणावगम्या हि प्रयोगानुबन्धता । अनु-
पादेयगम्या वा वाक्‍यादिभिरपि, सामर्थ्यावगम्या वा । प्रधानसम्बन्धो
दक्षिणावत् । इह पुनः वाक्‍येन यागानुबन्धतैवेति एतस्येत्यविवक्षा ।﻿<pb n="b537"/> 
<note n="(1)"> p. 533</note><q><quote>“अथ कर्मान्तरे कथमवाक्‍यभेद”</quote></q> इति विशिष्टविधानसिद्धेः प्रश्नो-
नोपपद्यते । अवान्तरस्तोत्रसंबन्धः ऋक्‍सामयोर्नोपपद्यत इत्यभिप्रायः ।
राद्धान्तवादिनस्तर्हि कोऽभिप्रायः ? अयमभिप्रायः&mdash;रेवतीवारवन्तीय-
संबन्धः स्तोत्रे न स्यात् । यद्येकभावविशेषणं ऋग्द्रव्यं साम वा स्यात् । अत्र
पुनः रेवतीवारवन्तीयसंबन्धाभिनिर्वृत्तो भावो भावान्तरस्य विशेषणम् । स च
भावविशिष्टो भावो विधीयमानो यजिना विशेष्‍यत इत्यदोष इत्याभिप्रायः ।﻿<pb n="b538"/> 
युक्‍तं तावत् अभिनिर्वृत्तिं वदतीति, पूर्वकालतां चेत्ययुक्तम् । न
रेवतीवारवन्तीयसंबन्धोत्तरकालता यजेः । उच्यते&mdash;प्रतिपत्तावेव तदि&mdash;
त्युक्तमस्माभिः । समानकर्तृकत्वं तु एकप्रयोगतामापादयतीति
सिद्धं विशिष्टविधानम् । <q>अर्थ इति प्रयोजनमभिधीयत</q> इति
नियोगार्थाभिप्रायमेतत् । कथं पुनः एकनियोगविधानमिति
तद्दर्शयति&mdash;रेवतीषु वारवन्तीयमिति । नाद्यापि च समाप्तिः ।﻿<pb n="b539"/> 
क्रियापेक्षिण्‍यो हि विना क्रियां न परिसमाप्‍यन्ते ततः कृत्‍वेति
क्रियासंबन्धः । अयमपि च करोतिः कृत्‍वेति क्‍त्वान्तः सन्
नैव स्वकारसंबन्धपर्यवसायी । किं तर्हि ? भावार्थान्तरापेक्ष&mdash;
स्तत्कारकैः संबन्धमनुभवति । भावान्तरं यज्यर्थविशिष्टं प्रतीयत
इत्युपपत्त्या एकप्रयोजनसंबन्ध इति न वाक्‍यभेदः । गुण-
फलसंबन्धे पुनः विपरीतमेतत् । अथ पुनः एतस्येति श्रुत्यनुरोधात्
रेवतीवारवन्तीयविशिष्टो यागः प्रकृताग्निष्टुदङ्गतयैव चोद्यते को दोषः ?﻿<pb n="b540"/> 
न खलु कश्चिद्दोषः । अधिकारान्तरानर्थक्‍यं तु भवति । <q>अथैवमुच्यते
रेवतीषु कृतेन वारवन्तीयेन पशुकामो यजेतेति ।</q> किमिदमर्थान्तर-
मुपन्यस्तम् ? इदम् । भाव एवायं भावान्तरमाश्रितः कस्मान्न फल साध&mdash;
यति ? यथैव हि रेवतीवारवन्तीयविशिष्टः करोत्यर्थो यजतेर्विशेषणम् ।  एवं
फलार्थः किमिति न भवति । राद्धान्तवादी तु वचनाद्दते न न गोदोहनवत्
प्रणयनस्य अविहितं साधनं साधनं भवति । विहितं हि साधनं भवि-﻿<pb n="b541"/> 
तुमर्हति । कुतः ? रेवतीस्थवारवन्तीयस्य कार्यान्तराश्रयणा-
दिति प्रागप्‍युक्‍तमेव तत् । तदिदमुक्‍तं ऋगन्तरप्रगाणात
स्तोत्रसाधनविशेषहानं स्यात् । ततश्च क्रतोर्वैगुण्‍यं भवेत् । अयं
चार्थो <q>यावत् प्रकरणादङ्गभावः</q> इत्येतेन भाष्येण प्रदर्शितः ।
प्रकरणं हि वाक्‍येनाविनियुक्तस्य ऐदमर्थ्यायालं भवितुमर्हति । तस्मान्न
गादोहनवत् क्रतुसाधनस्य सतः फलार्थता उपपद्यते कृत्वेति भावस्य ।﻿<pb n="b542"/> 
अतः प्रयोक्‍तृशास्त्रस्य भेदः <quote>“यागगुणकं रेवतीषु वारवन्तीयं
तद‍्गुणको वा याग”</quote> इति तावत् भावद्वयस्यास्यैककर्तृकता-
लक्षणः संबन्धः । अङ्गाङ्गिभावस्तु अन्यतो मृग्य इति दर्श-
यति । कुतोऽन्यतः प्रत्ययसन्निकर्षादिति प्रदर्शितम् । <q>अथ
पुनः विशिष्‍टे यागे विधीयमाने तद्रेवतीषु वारवन्तीयं कथ-
﻿<pb n="b543"/> 
मग्निष्‍टोम साम भवतीति ।</q> यागे हि विशिष्टे अग्निष्टोमसाविशेषणत्वं
नापपद्यत इत्यर्थः । कार्यसमर्पणादग्निष्टोमसाम्नो न दोष इति परिहारः ।
अथेदानीमेतस्येति का कथा स्पष्टेऽत्र शास्त्रभेदे ? एतद्धर्मकस्येति मन्तव्यम् ।</p>
<p><q>सौभरे पुरुषश्रुतेः ।</q> उक्तो गुणाधिकारसंबन्धः । यदा-
श्रितो गुणः तत्संबन्धिन्यधिकारे गुणाधिकार इति सिद्धं अन्याश्रिते गुणे﻿<pb n="b544"/> 
अन्यस्य चाऽधिकारसंबन्धे भावादेव फलं इत्येतदपि स्थितम् । इहेदानीं
यदाश्रितो गुणः तत्रैवाधिकारः । कस्मादधिकारान्तरमिदमिति मन्यते ? ।
विशेषमपश्यन् सर्वस्य चोक्तहेतुत्वात् । तस्मिन् कामाभिधा-
नार्था पुनः श्रुतिः । सत्यमेवं यदाश्रितो गुणः स इति,﻿<pb n="b545"/> 
सत्‍यां चाप्राप्तौ । प्राप्तौ पुनरभिधेयप्रत्यभिज्ञानं नाधिकारान्तरावगतिः ।﻿<pb n="b546"/> 
लक्षणाशब्देन चास्मिन्नधिकरणे अभिधेयप्रत्यभिज्ञानमेवोच्यते । न
पदार्थान्तरसमर्पणम् । कर्मान्तरानवगतिरिव दध्ना जुहोतीति । किमर्थ-
स्तर्हि पुनः श्रुतिः ? विधानार्थेति ब्रूमः ।</p>﻿<pb n="b547"/> 
<p>ननु चाधिकारश्रुतिरिव निधनश्रुतिरपि प्रकृताभिधायिन्येव ।
सत्यमेवं यद्येकनिधनमेव सौभरं स्यात् । वृष्टिकामाधिकारोऽयुगपत्प्रयो-
ज्‍यानेकनिधानं तु तत् । अतः पक्षेऽप्रत्यभिज्ञानात् सिद्धं निधनार्था
पुनः श्रुतिरिति ।</p>
<trailer>इति प्रभाकरमिश्रकृतौ मीमांसाभाष्यविवरणे
द्वितीयाध्यायस्य द्वितीयः पादः</trailer>﻿<pb n="b548"/> 
<head>बृहती</head>
<head>अथ द्वितीयाध्‍यायस्य</head>
<head>तृतीयः पादः</head>
<p><q>गुणस्तु क्रतुसंयोगात् ।</q> किं पुनरत्राप्रत्यभिज्ञाकारणं ? क्रत्व-
भिधानं रथन्तरसामाख्यः कतुः नास्ति प्रकृतः । <q>कथं तर्हि संशयः ?</q>﻿<pb n="b549"/> 
यदिशब्दश्रवणात्। यदिशब्दो हि प्रसिद्धार्थतामापदयति अतो भवति
संशयः। किं यदिश्रवणादुपसर्जनपरमिदमभिधानं, उताभिधानसामर्थ्यात्﻿<pb n="b550"/> 
कत्‍वन्तराभिधानमस्त्विति । किं युक्‍तं ? अभिधानसामर्थ्यमन्तरङ्गं अन्तरङ्गं
च बहिरङ्गाद्बलीयः । परिपूर्णं हि पदं पदान्तरमाकाङ्क्षति । अन्वयानुरोधी च﻿<pb n="b551"/> 
यदिशब्दो न स्वतन्त्रः । तस्मात् यथा क्रत्वन्तराभिधानमुपपद्यते
तथातस्यार्थो वर्णनीयः । प्रदर्शिताश्च प्रकाराः ।</p>﻿<pb n="b552"/> ﻿<pb n="b553"/> 
<p><q>एकस्य तु लिङ्गभेदात् ।</q> अत्रोच्यते&mdash;यद्यभिधानविरोधः
स्यात् यद्यर्थो न विवक्ष्‍येत न त्वत्र अभिधानविरोध उपपद्यते । तर्ह्युप-
सर्जनार्थे चापि निमित्ततया परिगृह्यमाणे क्रतोरेवाभिधानम् । ननु
सामान्तरसंबन्धे सति क्रतोरभिधानं न प्राप्‍नोति । मैवम्&mdash;विरोधापेक्षं
हि सामर्थ्यम् । वृहता च रथन्तरस्य क्रतुसंबन्धे विरोधः न साममात्रेण ।﻿<pb n="b554"/> 
तस्मादनित्यः शब्द इतिवदुपपन्नमभिधानम् । तद्योगाच्च निमित्तत्वं क्रतोः ।
कथं तर्हि उपसर्जनार्थे निमित्तमित्युच्यते तदनुबन्धानुसारिणी हि
भेदावगतिः कतोः । तस्मात्तन्निमित्तमित्युच्यते गुणफलोपबन्धवत् ।﻿<pb n="b555"/> 
क्रतोरेव हि निमित्तत्वं न तदनुबन्धस्य ।</p>
<p><q>अवेष्‍टौ यज्ञसंयोगात् ।</q> अत्र व्राह्मणादिश्रवणं यद्यर्थ&mdash;
योगश्च संशयहेतुः ।</p>﻿<pb n="b556"/> 
<p>यदि राजसूये ब्राह्मणानां प्राप्तिः तदा पूर्वाधिकरणवत्
अभिधानाविरोधात् निमित्तार्थानि श्रवणानि । अथ तु न
प्राप्तिः तदा कर्मान्तरविधानं तदनुरोधेन च यद्यर्थो व्याख्येयः पूर्वाधि-
करणपूर्वपक्षवत् । कथं पुनः प्राप्‍त्यप्राप्ती अवगम्यते ? राजशब्दस्या-
भिधेयानिरूपणात् । यदि हि राजशब्दः कर्मयोगात् कर्तरि वर्तते तदा﻿<pb n="b557"/> 
प्राप्तिः । अथ कर्तृ(रि)योगात् कर्माभिधीयते तदा न प्राप्तिः तदा पिक-
नेमसततामरसादीनामिव म्‍लेच्छव्यवहारादेव अभिधानावगतिः कः पुनरत्र
निर्णायकहेतुः ? पूर्वपक्षवादीतु मन्यते कर्मयोगात् कर्तर्यभिधानम्, आर्य-
व्यवहारात् । म्‍लेच्छानां पुनरार्यविरोधे ह्युक्‍तमप्रामाण्‍यं यववराहादिषु । ननु
चार्याणां मूर्धाभिषिक्‍ताः शब्दविदः कर्तृयोगात् कर्मशब्दं स्मरन्ति;﻿<pb n="b558"/> 
सत्यं, व्यवहारमूलत्वात् स्मृतेः प्रकृतिप्रत्‍ययविभागार्थमेतद्भविष्‍यति ।
प्रकरणानुग्रहात् यदिशब्दोपबन्धाच्च निमित्तार्थानि श्रवणानि । किञ्च
म्‍लेच्छैरपि कर्मयोगात् कर्तरि प्रयुज्‍यत एव । ततः किम् ? आविप्रति-
पत्तिः अविप्रतिपत्तेश्च न प्रतिपक्षतां कर्तृपूर्वकः प्रयोगः भजत
इत्यभिप्रायः ।</p>﻿<pb n="b559"/>
<p>अत्राभिधीयते&mdash;प्रापकाण्‍येवैतानि । कुतः ? स्मृतेः।
विप्रतिपत्तौ हि प्रयोगस्य स्मृतिः प्रमाणं गवादिष्विव ।
स्मृतिश्च कर्तृयोगात् कर्मशब्द इति । ननु चाप्रतिपक्षः
सार्वभौमः प्रयोग इत्युक्तम् । सति च प्रतिपक्षे स्मृतितो निर्णयः ।﻿<pb n="b560"/>
आर्यप्रयोगमूलत्वाच्च व्याकरणरभृतेः प्रयोगदपि विरोधः । अतश्च विरोधे
त्‍वनपेक्षमिति बाध एव न्याय्‍यः । प्रातिपदिकार्थविभागार्थतयोपपद्यत
इत्‍युक्‍तम् । उच्यते । न स्मृतिरवबाधितुं शक्‍यते । मूलाभावाद्धि
स्‍मृतेर्बाधः । अस्ति चेदं मूलं मन्त्राणां प्रयोगः । ननु च
सार्वभौमप्रयोगः आर्यव्यवहारश्च विरुध्यते । न विरुद्धयते । अन्ध्र&mdash;
प्रयोगमूलायामपि स्‍मृतावुपपद्यत एवार्यव्यवहारः, सार्वभौमत्‍वं च ।﻿<pb n="b561"/>
तस्‍माद्विरोधे त्‍वनपेक्षमित्येतदप्‍युक्तमयुक्‍तम् । अप्रत्यक्षता सिद्धैव । नैवं
सति सार्वभौमस्य प्रत्‍यक्षतोपपद्यते । कार्यकरत्वात् प्रयोगोपपत्तेः।
﻿<pb n="b562"/>
तस्मात् प्रापकाण्‍येतानि वचनानि क्षत्रियाभिधानाद्राजशब्दस्य । यदुक्‍तं
प्रातिपदिकार्थविभागार्था स्‍मृतिरिति; न मूले संभवत्यन्यार्थता सूत्रस्य
शक्‍यते वक्‍तुम् । अतः प्रापकाण्‍येतानि ।</p>﻿<pb n="b563"/>﻿<pb n="b564"/>
<p><q>आधानेऽसर्वशेषत्वात् ।</q> किमत्र चिन्त्यते ? आधानगतो भेदः ।</p>﻿<pb n="b565"/>
किं भिन्नमाधानं उताभिन्नमिति । ननु च षष्ठेऽप्‍यधिकारार्थतया
भेद एव चिन्‍तितः । य एवं विद्वानाग्निमाधत्ते इति इदमेव प्रतिपक्ष-
तयोपन्यस्तम् । अर्थाक्षेपश्च । तस्माद्वेदं नारब्‍धव्यम् । एकस्यैव न्यायस्य
फलद्वयमिदम् । तस्मादत्रोच्यते । (भेदा)भेदे ह्यनुबन्धभेदो हेतुः ।﻿<pb n="b566"/>
अतो ब्राह्मणाद्यनुबन्धभेदो अभेदे न युक्तः । तत्र अधिकृतस्याग्नयः
उत साग्निकस्याधिकार इत्यन्यैव चिन्ता । स चायं विशेषः तत्रैव
निपुणतरं वर्ण्‍यते । इह तु केवलविधानाभावात् ब्राह्मणाद्यनुबन्धभेदाद्भेद
इत्युक्तम् । कः पुनरत्र भेदाभेदयोः कर्मणि विशेषः ? यस्य
हि यस्मिन् काले आधानं विहितं तस्य हि तदैवाधानम् ।﻿<pb n="b567"/>
निमित्तार्थायामपि श्रुतौ तुल्‍यमेतत् । उभयनियमात् । एवं तर्हि
नक्षत्राद्याधानमेतत्कालीनमेव त्रयाणामपि कथं स्यादिति विशेषः ।
अधिकारे पुनर्विशेषं दर्शयिष्‍यामः । ननु चात्मनेपदोपन्यासो&mdash;
ऽधिकार एवोपयुज्‍यते कृत्रिमादिनिवृत्त्यर्थं न पुनः भेदचिन्तायां,﻿<pb n="b568"/>
पारार्थ्येपि हि आधानस्यानुबन्धभेदात् सिद्धयत्येव भेदः तस्मिन्निमित्त-
त्वात् । उच्यते&mdash;एवं चाधिकारविरोधो न भविष्‍यतीत्यभ्युच्चयो
द्रष्टव्यः ।</p>﻿<pb n="b569"/>﻿<pb n="b570"/>﻿<pb n="b571"/>
<p><q>अयनेषु चोदनान्तरम् ।</q> संज्ञा चोत्पत्तिसंयोगादिति संज्ञा
भेत्‍त्रीति पूर्वः पक्षः ।</p>﻿<pb n="b572"/>
<p><q>विकारो वा प्रकरणात् ।</q> सत्‍यं संज्ञा भेत्‍त्री यत्र प्रकृते कर्मणि
गुणान्तरानुक्‍ते सति गुणान्तरानुरक्ताः साधिकाराश्चोदनाः श्रूयन्ते ।</p>﻿<pb n="b573"/>
तत्र संज्ञान्यत्वतः कर्मान्यत्वमाख्यातसामानाधिकरण्यं प्रदर्शयद्भिः प्रद-
र्शितमस्माभिः ।</q></p>﻿<pb n="b574"/>
<p>यच्च समाप्तं च फले वाक्‍यमिति न फलचोदना कर्मान्तरत्वमा-
पादयितुं क्षमा अननुबन्धत्वात् फलानाम् । कथं तर्हि <quote>‘फलं चा-
कर्मसन्निधौ’</quote> इति ? असन्निधानमेव हि तत्र कारणं न फलम् ।
न ह्यसन्निहितं कर्म यजिना विशेषतः प्रतिपादयितुं शक्‍यते । तस्मा-﻿<pb n="b575"/>
द्विधानत एव तत्र विशेषोऽवगन्तव्यः । इह पुनः सन्निहितमस्तीति
न फलं भेदकमित्युच्यते । संज्ञान्तरोपलब्धस्य प्रयोजनं तत्प्रवृत्ति-
निमित्तगुणयुक्तस्य कथं नाम विधानमिति ।</p>﻿<pb n="b576"/>
<p><q>संस्कारश्चाप्रकरणे ।</q> <quote>‘वायव्यं श्‍वेतमालभेत’</quote> इत्यस्मिन्
वाक्‍ये परस्परस्वरूपानन्वितमेव पदार्थजातं लक्ष्यते ।  कथं ? अय-
मालभतिर्न द्रव्यदेवतान्वयि । तस्मादालभतेर्विधानं द्रव्यदेवतापदसंबन्ध-
निरपेक्षस्य । अनुवादो वा, प्रथमपूर्वपक्षवादी अनुवादं मन्यते ।
श्‍वेतपदान्वयलाभात् । अतो यदालभेत तच्छ्वेतं इति वाक्‍यार्थः ।﻿<pb n="b577"/>
वायव्यब्रह्मवर्चसकामपदयोः का वार्ता ? परस्परासङ्गतेर्वाक्‍यान्तरं अरुणा&mdash;
दिवदिति मन्यते । यावदुक्‍तं वेति ब्रह्मवर्चसकामपदान्वयाऽपि लभ्यत
इत्यपरः पक्षः । श्‍वेतमालभेत ब्रह्मवर्चसकाम इति परं वायव्य-
पदस्यैकस्यैवोद्धारः । एतदेव युक्‍तं ईषालम्भस्याप्रकृतत्वात् । अथ
लिङर्थो विहितोपलक्षणार्थः परिगृह्यते विधानं न प्राप्नोति ।</p>﻿<pb n="b578"/>﻿<pb n="b579"/>
<p><q>यजतिस्तु द्रव्यफलभोक्‍तृसंयोगात् ।</q> अत्रोच्यते । स्यादेवं
यदि समस्तपदान्वयो न भवति । भवति त्वसौ । कथं ? वायव्यं
श्‍वेतमालभेत भूतिकाम इति वाक्‍यार्थो विधीयते । कथं तर्ह्या-
लभतिः ? अनुवादोऽयं अन्यतः प्राप्तेः । अप्राप्तस्यान्वयो न
संभवति । नाविधीयमानस्य स्वर्गकामवत् । अतोऽयमालभतिरित्येकं
शास्त्रम् । असंभवत्यन्वये शास्त्रभेदः प्रविश पिण्‍तीभितिवत् ।﻿<pb n="b580"/>
ननु गुणविधिदूषणपक्षेऽनेकगुणविधानं दर्शयति । उक्तं च न वायव्य-
ब्रह्मवर्चसकामौ संबध्येते इति । उच्यते&mdash;नायमभिप्रायः ईषालभ्भे पद-
द्वयविधानमिति । कथं तर्हि ? यदि प्राप्तानुवादेन ईषालम्भे श्‍वेतो गुणो
विधीयते [किं न] प्राकृतेपि । अथ कस्मादालम्भो वायव्ये ब्रह्मवर्चस-﻿<pb n="b581"/>
कामे वा अप्रकृतेऽपि न विधीयते ? को नु खलु निर्णयः
ईषालम्भे श्‍वेतगुणविधानमित्यत्र ? न चालभ्भव्याप्तौ प्रमाणमस्तीत्युक्तम् ।
इदं चापर; कथं आलभते; अनन्वयमाशङ्कय तच्चालभत्यर्थविशिष्टमिति ।﻿<pb n="b582"/>
कथं तर्हि ? इदन्तदुक्तम् । नायमेकस्य वाक्‍यस्यातिभारः यदुत क्रियाद्वय-
सम्बन्धिनर्थं विधिर्विदधातीति । अङ्गाङ्गिभावस्यान्यतः सिद्धेः ।
तस्मादालभत्यर्थविशिष्टमित्यन्वयाभिप्रायमेतत् ।</p>﻿<pb n="b583"/>
<p><q>विशये प्रायदर्शनात् ।</q> किमिदं विशये प्रायदर्शना-
दिति ? सूत्रस्यानाक्षिप्तविषयतां दर्शयति । आगमगम्योऽत्र&mdash;﻿<pb n="b584"/>
विषयो न सूत्रात् गम्यत इत्यर्थः । तथा च दर्शितं वृत्तिकारवचनात्
विषयमवगच्छामः उपपद्यते चैतदिति । कः पुनरत्र पूर्वः पक्षः﻿<pb n="b585"/>
आलभतिसामान्यात् यजिमता भवितव्यमिति पूर्वः पक्षः । द्रव्य-
देवतासम्बन्धाश्रवणात् न यजिमानिति राद्धान्तः ।</p>
<p><q>संयुक्तस्त्वर्थशब्देन ।</q> किमित्यधिकरणान्तरमिदं कृतम् ?
अर्थवादात् देवतासम्बन्धनिराकरणार्थम् ।</p>﻿<pb n="b586"/>
विशेषाकाङ्क्षयां हि अर्थवादान्निर्णयः । इह तूपधाने विनियुक्त-
त्वात् द्रव्यस्तुतिपरैव देवताश्रुतिरिति ।</p>﻿<pb n="b587"/>
इदमपि पूर्वेण तुल्यम् ।</p>
<p><q>पात्रीवते तु ।</q> उक्तं द्रव्यदेवतासंयुक्‍तं संस्कारकर्मवद्वाक्‍यं
यागस्य चोदकमिति तदिदानीं सन्दिह्यते । प्रकृते यागे द्रव्यदेवता-
संस्कारकर्मवद्वाक्‍यं किं संस्कारमात्रस्य विधायकं उत एतदपि यागस्य
विधायकमिति । कथं पुनः स्पष्टे प्रकृतयागवचनत्वे संशयः ?﻿<pb n="b588"/>
सगुणनिर्गुणश्रवणात् । सगुणं हि प्रकृतं कर्म निर्गुणं चेह श्रूयते ।
तस्मात् कर्मान्तरे उत्सृजतिः । उत्सृजतिपर्यग्निकृतशब्दौ च
कार्यतः प्राप्तावनूद्येते । किमिदमुक्‍तं भाष्यकारेण <quote>“अपि च त्वाष्ट्रस्यो-
त्सर्गे विधीयमाने पर्यग्निकृतस्येति विशेषणं नावकल्पत”</quote> इति । इदमुक्तं
विशिष्टानुवादलक्षणो वाक्‍यभेद इति । ननु च प्रकृतः पर्यग्निकृत﻿<pb n="b589"/>
एव, कोऽत्र वाक्‍यभेद इति । प्रकृतत्वेन हि अविवक्षितान्वयो लभ्यते ।
न पुनर्विवक्षाप्युत्सर्गे । इदमपरं&mdash;किं पर्यग्निकृत एव पात्नीवतता
विधीयत इति पात्नीवतत्वमेव विधीयते । पर्यग्निकृतता प्राप्तैव ।
सैवेयमनेन प्रकारेण दर्शिता भाष्यकारेण ।</p>﻿<pb n="b590"/>
अत्रोच्यते&mdash;पर्यग्निकृतस्यायमुत्सर्गश्चोद्यते प्रकृतस्य । ननु च त्वाष्टं
पात्नीवतं इति श्रवणात् न पात्नीवतशब्देन प्रकृताभिधानमुपपद्यते । उच्यते
न नोपपद्यते । यस्य हि समासेनाभिधानं तत्र व्यस्तस्याभिधानानुपपत्तिः ।
ऐन्द्राग्न आग्‍नेयवत् । यत्र पुनः व्यस्तयोराभिधान सिद्धं प्रकृतेऽपि
तत्र नार्थान्तरे बुद्धिरुपपद्यते । तस्मात् संस्कारविधानमेवेदमवच्छेद&mdash;
फलम् । ननु पर्यग्निकृतविवक्षा उत्सर्गे नोपपद्येतेत्युक्तम् ।﻿<pb n="b591"/>
सत्यं नोपपद्यते यदि पात्नीवतशब्दो विवक्ष्येत । स तु प्रकृताभिधानात्
प्राप्तान्वयवचन एवेत्यदोषः ।</p>
<p><q>अद्रव्यत्वात्केवले ।</q> स एवायं विचारोऽनुवर्तते । किं यजि-
मति तत्संस्कारकर्म उत केवलसंस्कारविधानमिति । तदिह चिन्त्यते । किं﻿<pb n="b592"/>
ग्रहणमात्रचोदने एते उत यजिती इति । किं युक्तम् ? यजि-
मती इति । कथं ? अप्रयोजनवतः संस्काराभावात् । यागशब्दश्रवणाच्च
सामयुक्तात् यजिमती एते चोदने । ग्रहणादिशब्दश्चालभतिवत् प्राप्त
एवानूद्यते ससोमशब्दकः । ननु चांशौ न सोमयुक्‍तो यजिः
श्रूयते । उक्‍तं निष्प्रयोजनस्य संस्काराभावात् अदाभ्यसाहचर्याच्च
तद्वद्भविष्यति इति । ननु च ज्योतिष्टोमस्यैवायं यजिरनुवादः﻿<pb n="b593"/>
कस्मान्न भविष्यति । अप्रकृतत्वात् । प्रकृते हि विशेषे सामान्यशब्दो
विशेषवचनो भविष्यति नाप्रकृते । तस्माद्यजिमती एते चोदने ।</p>
<p>अत्रोच्यते&mdash;संस्कारमात्रचोदने एते । कस्मात् ? तावन्मात्र-
श्रवणात् । ननु च सोमवान् यजिरत्र श्रूयत इत्युक्‍तं; सत्‍यं श्रूयते ।
अन्यपरस्तु सः । ननु च केवलसंस्कारचोदने अनर्थके भवतः, प्रयोजन-
वतोऽश्रवणात्, सन्निधानाभावाच्च । अत्राभिधीयते । सोमयुक्‍तो﻿<pb n="b594"/>
यजिः नान्यार्थतां प्रतिपत्‍तुं शक्‍नोति यदि न ज्योतिष्टोममनुवदति ।
स ह्युपदेशात् सोमवान् । तस्मात्तत्‍सम्बन्धात्तत्‍संस्कारः । तत्‍साह&mdash;
चर्याच्‍चांशावपीत्‍युक्तम् ।</p>
<p><q>अग्रिस्तु लिङ्गदर्शनात् ।</q> य एवं विद्वानग्निं चिनुत इति
किमयं संस्कारचोदना वा उत यजिमत्‍कर्मेति । यजिमत्‍कर्मेति ब्रूमः﻿<pb n="b595"/>
<q>यजिशब्दसामानाधिकरण्यात् ।</q> अग्निं चिनुत इति प्राप्तेः । चिनोति-
रिदानीं किमर्थः । आलभतीतिवद्भविष्यतीति चेत् तत् नोपपद्यते । तत्र
हि कार्यतः प्राप्तिरालभतेः । इह पुनर्न चिनोतेः अन्यतः कार्यतावगतिः ।﻿<pb n="b596"/>
उपदेशादिति चेन्न, वाक्‍यभेदप्रसङ्गात् । प्रकरणमपीति वाक्‍यभेदसव्य-
पेक्षमेव । एवं तर्हीयं कञ्चित्सङ्घातं कार्यप्राप्तमङ्गीकृत्यानुवादो भविष्यति ।
अथ वा इष्टकाभिरग्निं चिनुत इति प्राप्तस्यायमनुवादः । तथा च लिङ्ग-
दर्शनमुक्तम् ।</p>
<p><q>द्रव्यं वा स्याच्चोदनायाः ।</q> अत्रोच्यते&mdash;संस्कारचोदनैवैषा ।
कुतः ? संस्कारशब्दश्रवणात् । अग्निशब्दस्य च ज्वलने रूढत्वात् ।﻿<pb n="b597"/>
कथं तर्हि अग्निं अनुयजतीति ? चयनसंस्कृतेऽग्‍नौ पश्चाद्यजतीत्यर्थः ।
<q>चयनमभिनिर्वृत्येति यावत् ।</q> अथ यल्लिङ्गमुक्तं तत् चयन&mdash;
संस्कृताग्नियुक्ते द्रष्टव्यं तास्वेव चोदनासु ।</p>﻿<pb n="b598"/>
<p><q>प्रकरणान्तरे प्रयोजनान्यत्वम् ।</q> मासमग्निहोत्रं जुहोतीति
श्रूयते । तत्र शास्त्रान्तरामिदं अग्निहोत्रशास्त्रात् उत नेति चिन्त्यते । ननु
च मासविधानेऽपि शास्त्रान्तरमेवैतत् । वाक्‍यान्तरमेवेदं न शास्त्रान्तरम् ।
तुल्यकार्यगुणान्तरविधानापेक्षं भवति शास्त्रान्तरं न केवलभावविधानापेक्षम्﻿<pb n="b599"/>
किं युक्तम् ? न शास्त्रान्तरमिदं नैयमिक एवायं गुणविधिः ।
कुतः ? अग्निहोत्रशब्दप्रत्यभिज्ञानात् ।</p>﻿<pb n="b600"/>
<p>अत्रोच्यते&mdash;प्रकरणान्तरे प्रयोजनान्यत्वम् । किमिदं प्रकर-
णान्तर इति ? अप्रकृताभिधान इत्यर्थः । नात्र प्रकृताभिधायकोऽयं
जुहोतिशब्दः दध्ना जुहोति इतिवत् । ननु चाग्निहोत्राभिधानात्, नैय&mdash;
मिक एव गुणवचनताऽवगम्यते । न, जुहोतेरर्थान्तरावगतेः । कथं
पुनरन्यार्थावगतिः । उपसद्भिश्चरित्वेति श्रवणात् । अतो जुहोत्य-
र्थानुसार्ययं अग्निहोत्रशब्दः न विपरीतः । तस्मात् सिद्धं प्रकरणान्त-
रत्‍वम् । प्रकरणान्तरं च शास्त्रान्तरत्वम् ।</p>﻿<pb n="b601"/>
<p><q>फलं चाकर्मसन्निधौ ।</q> किमिदमन्यदेव भेदकारणम् ? नेति
ब्रूमः । अत्राप्यप्रकृताभिधानतैव प्रतिपाद्यते । कथं ? पूर्वत्र उपसद्भिश्च-
रित्वा इति अप्रकृताभिधानता उक्ता । इदानीं पुनः फलसंबन्धेनाप्रकृता-
भिधानं प्रतीयत इति पूर्वपक्षवादिनोऽभिप्रायः । कर्मणो विधेयत्वात् ।﻿<pb n="b602"/>
राद्धान्ती तु मन्यते । अन्यार्थे भवत्यपि प्रकृताभिधानम् । स्वार्थे
पुनः न प्रकृताभिधानं प्रतीयते । फलसंबन्धे च स्वार्थो भावशब्दः ।
नह्यभावार्थस्य विधानं संभवतीत्युक्‍तम् । न च दध्यादिवत् भावानु&mdash;
प्रवेशोऽधिकारस्य संभवतीति वक्ष्यामः । अन्यथापि अप्रकृताभिधानं
सिद्धम् ।</p>﻿<pb n="b603"/>
<p><q>सन्निधौ त्वविभागात् ।</q> उक्‍तं फलं चाकर्मसन्निधाविति ।
तस्येदं प्रत्युदाहरणम् । कर्मसन्निधौ फलयोगो न शास्त्रान्तरत्वमा&mdash;
पादयति । ननु च विधेयपरत्वाद्भावार्थस्य किं सन्निधिः करिष्यति ?
सत्यं विधेयो भावार्थः । न पुनः सन्निधानमतिक्रामति । ननु
अतत्परत्वादभिधानस्य किं सन्निधिः करिष्यति ? इदं करिष्यति ।﻿<pb n="b604"/>
अतत्परेऽप्यभिधानेऽन्यतो बुद्धिं निरुणद्धि । उपदेशपरमप्यभिधानं
सन्निधौ सति न विशेषान्तरमाक्षेप्‍तुं क्षमः । तस्माद्‍युक्‍तं सन्निधौ त्व-
विभागादिति ।</p>
<p><q>आग्‍नेयस्तूक्तहेतुत्वात् ।</q> अविशेषात् कर्मान्तरमित्याशङ्कितं
पूर्वपक्षिणा । आग्‍नेयमात्रश्रवणात् । अविभागस्तु कर्मणोऽभ्यासो
द्विरुक्‍तेन प्रतीयेत ।</p>﻿<pb n="b605"/>
<p>अत्रोच्यते&mdash;राद्धान्तवादी तु पौर्णमासीसंयुक्‍तं विधायकं मन्यते । अप्रति-
पक्षत्वात् । विहितस्य च पुनर्वचनं न शक्यतेऽर्थान्तरतया प्रतिपत्‍तुम् । अभ्या-﻿<pb n="b606"/>
साधिकरणे पुनर्विधानाविशेषादित्युक्तम् । ननु च निष्प्रयोजनं पुनर्वचन-
मित्युक्तम् । न प्रयोजनवशादर्थान्तरप्रतिपत्तिः अवगमो हि तत्वान्यत्वे
हेतुः न चानर्थक्यम् । ऐन्द्राग्नविथानं प्रयोजनमित्युक्तम् ।</p>
<trailer>इति वृहत्यां द्वितीयाध्यायस्य
तृतीयः पादः</trailer>
﻿<pb n="b607"/>
<head>अथ चतुर्थः पादः</head>
<p><q>यावज्जीविकोऽभ्यासः ।</q> यावज्जीवमग्निहोत्रं जुहोतीत्यत्र चिन्त्यते
किं काम्याच्छास्त्रान्तरं उत एकमिति । किं प्राप्तं ? कर्मणः प्राप्तत्वात् 
गुणविधिः । ततश्चैकं शास्त्रम् । कः पुनरत्र गुणो विधी&mdash;
यते ? जीवनं तावत् प्राप्तत्वादविधेयम् । एवं तर्हि जीवनेन
﻿<pb n="b608"/>
लक्षितः कालः । ननु चासावपि नित्यप्राप्त एव ; न, यावदनुबन्ध-
तयाऽप्राप्तेः । तस्मात् कालविधिः । कोऽयं कालो नाम ? यः
कालविद्भिरुक्‍तः । के ते कालविदः ? ये ज्योतिर्विदः ।
तथा च लिङ्गदर्शनम् । तस्मादेकं शास्‍त्रमिति ।</p>
﻿<pb n="b609"/>
<p><q>कर्तुर्वा श्रुतिसंयोगात् ।</q> अत्रोच्यते&mdash;अधिकारचोदनैषा न
कालविधिः । अतश्च काम्यात् शास्त्रान्तरत्वम् । किं पुनः कारणं अधिकार-
चादनैषा न कालविधिरिति ? कालविधौ हि पदद्वयमपि लक्षण-
﻿<pb n="b610"/>
याऽन्वपि भवति । अधिकारोपदेशे तु श्रुत्या । न च संभवन्त्यां
﻿<pb n="b611"/>
श्रुतौ लक्षणाश्रयणे कारणमस्ति । तस्मादधिकारचोदनैवैषा । अधिकारचोदनायां
﻿<pb n="b612"/>
च प्रयोगान्तरसिद्धिः । एवं च कृत्वा लिङ्गदर्शनानि घटन्ते ।
जरामर्यवादोऽप्युपपद्यत इत्युक्तम् ।</p>
﻿<pb n="b613"/>
<p><q>नामरूपधर्मविशेषपुनरुक्ति ।</q> अत्र भेदप्रमाणाभासानि
पूर्वपक्षे उपन्यस्य राद्धान्ते केचित् ग्रन्थसंबन्धितया,
केचित् स्वाध्यायसंबन्धितया, केचित् कर्मान्तराश्रयतया,
केचित् यदेति कालयोगादित्येवमादिभिः परिहारैः परिहृताति ।
﻿<pb n="b614"/>
तस्माद्वाक्यान्तराण्येवैतानि न शास्‍त्रान्तराणीति सिद्धम् ।</p>
<trailer>इति बृहत्यां द्वितीयाध्यायस्य
चतुर्थः पादः</trailer>
